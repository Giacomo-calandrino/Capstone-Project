1. Romance Dawn, l'alba di una grande avventura

Monkey D. Luffy, chiamato Rufy, un bambino di sette anni, un giorno mangia il frutto del diavolo Gomu Gomu che gli fa diventare il corpo di gomma, ma che lo rende incapace di nuotare. In seguito a una peripezia col bandito Higuma, Rufy finisce in mare, ma viene salvato dal suo amico pirata Shanks, che perde, però, il braccio sinistro. Rufy gli promette allora di diventare il Re dei pirati guadagnandosi come regalo il cappello di paglia dell'amico. Dieci anni dopo infatti, Rufy si imbarca per mare con l'obbiettivo di diventare il Re dei pirati alla ricerca del leggendario tesoro lasciato da Gold Roger, il One Piece. Dopo essere naufragato e sconfitto la piratessa Albida, parte insieme al suo mozzo Kobi per l'isola seguente. Qui è imprigionato Roronoa Zoro, un famoso spadaccino e cacciatore di taglie, torturato da Hermeppo, il figlio del capitano della Marina Morgan mano d'ascia. Dopo la sconfitta di Morgan, Zoro entra nell'equipaggio di Rufy, e Kobi nella Marina. Rufy viene trasportato da un uccello su un'isola dove la ladra Nami era inseguita da alcuni pirati perché aveva rubato la mappa della Rotta Maggiore. Rufy sconfigge i tre pirati e Nami gli propone di lavorare insieme.

volume1.jpg

---------------------------------------------------------------------------------

2. Versus! La banda del pirata Bagy

Rufy accetta l'invito di Nami a collaborare e così lei lo porta dalla ciurma di Bagy. Con uno stratagemma la ragazza tenta quindi di unirsi all'equipaggio di Bagy, con l'intenzione di rubare i suoi tesori, ma si rifiuta di sparare a Rufy e viene accusata di tradimento. Proprio in quel momento, Zoro arriva per salvare il suo capitano e taglia a metà Bagy. Tuttavia, grazie all'abilità del frutto del diavolo Bara Bara, Bagy sopravvive e con un pugnale, colpisce Zoro alle spalle. Nonostante sia ferito, lo spadaccino scappa portando la gabbia con dentro Rufy sulle spalle. Bagy invia il domatore di bestie Moji all'inseguimento dei due. Rufy, dopo essersi liberato, sconfigge Moji. In seguito, Rufy e Zoro affrontano la ciurma del pirata pagliaccio. Zoro sconfigge lo spadaccino acrobata Kabaji mentre Rufy intraprende uno scontro con Bagy.

volume2.jpg

--------------------------------------------------------------------------------------

3. Un tipino a modo

Rufy e Bagy danno inizio al loro scontro. Durante la lotta, Bagy, riconoscendo il cappello di paglia di Rufy, racconta il suo passato con Shanks, quando entrambi erano mozzi su una nave pirata. Dopo la sconfitta di Bagy, Nami accetta temporaneamente di viaggiare con Rufy e Zoro. Giunti sull'isola degli animali strani, Nami e Rufy incontrano Gaimon, un uomo bloccato in uno scrigno del tesoro. Poi raggiungono un'altra isola in cui vive Usop. Rufy e gli altri fanno visita a Kaya, per chiedere una nave per il viaggio ma vengono cacciati dall'iperprotettivo maggiordomo Krahador. Più tardi, Usop e Rufy ascoltano una conversazione tra Krahador, che è in realtà un famigerato pirata, il capitano Kuro, creduto morto da tutti, e il suo vicecapitano, l'ipnotizzatore Jango. Kuro ha intenzione di far saccheggiare il villaggio alla sua ex ciurma e di ereditare il patrimonio di Kaya dopo averla uccisa.

volume3.jpg

---------------------------------------------------------------------------------------

4. Falce di luna

Usop mette in guardia gli abitanti del villaggio ma inutilmente perché essi non gli credono. Vista la sfiducia del villaggio, Usop escogita un piano per fermare i pirati e viene aiutato dalla ciurma di Cappello di paglia, impressionata dal suo coraggio. Alla fine, i quattro trovano un piano per fermare la ciurma Kuroneko sulla parte destra della costa. Tuttavia, essi scelgono la parte sbagliata e, una volta che si rendono conto del proprio errore, raggiungono in fretta la costa opposta. Giunta sul luogo, la ciurma di Rufy riesce a fermare i pirati fino all'arrivo di Kuro, irritato per il ritardo dei suoi. Anche Kaya, scoperta la verità sul maggiordomo, si reca sul luogo dello scontro.

volume4.jpg

-----------------------------------------------------------------------------------------

5. Per chi suona la campana

Ricevuto l'ordine di uccidere Kaya facendole prima firmare il testamento a favore di Kuro, Jango insegue la ragazza nella foresta. L'ipnotizzatore viene però fermato da Zoro e Usop, mentre Rufy riesce a sconfiggere il capitano Kuro. Così la ciurma riparte con un nuovo membro, Usop, e con una nave, la Going Merry, regalo di ringraziamento da parte di Kaya. In mare, Zoro incontra due vecchi amici, Yosaku e Johnny, i quali propongono alla ciurma di andare al Baratie, un ristorante galleggiante. Al loro arrivo, Rufy danneggia accidentalmente il ristorante durante una lotta con il marine Fullbody e per risarcimento, accetta di lavorare lì per una settimana. Durante questo periodo, osserva che uno dei cuochi, Sanji, dà del cibo gratuitamente a un pirata affamato di nome Gin, e decide, senza il consenso dell'interessato, di prendere Sanji nella sua ciurma.

volume5.jpg

------------------------------------------------------------------------------------------

6. Giuramento

Rufy lavora come assistente di cucina fino all'arrivo al Baratie di Creek, il pirata più temuto del Mare Orientale. Egli, stremato dalla fame, implora per avere del cibo e Sanji glielo fornisce senza esitazione. Una volta a stomaco pieno, Creek colpisce Sanji e ordina di sfamare tutti i suoi uomini. Nel frattempo, Nami fugge via con la Going Merry, e Drakul Mihawk, lo spadaccino più forte del mondo, arriva al Baratie. Egli aveva seguito Creek dalla Rotta Maggiore, dove aveva spazzato via la sua intera flotta. Tuttavia, la sua attenzione si sposta su Zoro il quale lo sfida a duello. Zoro subisce una sconfitta bruciante che gli lascia una profonda ferita sul petto. Dopo la lotta, Usop, Johnny e Yosaku prendono Zoro a bordo di una barca e salpano per inseguire Nami. Rufy, invece, per estinguere il suo debito con il capocuoco Zef, decide di affrontare Creek.

volume6.jpg

-------------------------------------------------------------------------------------------

7. Vecchiaccio

Rufy e i cuochi cercano di difendere il ristorante, fino a quando Gin prende in ostaggio Zef, sperando di risolvere la situazione e salvare la vita di Sanji. Sanji, però, nonostante sia preoccupato per Zef, non si arrende. In un flashback, viene mostrato il primo incontro tra Sanji, all'epoca bambino, e Zef, già famoso pirata. I due, dopo un naufragio, finirono su un'isola deserta, senza cibo. Zef diede a Sanji un piccolo sacco di cibo e lo spedì verso l'altro lato dell'isola, di vedetta, mentre Zef mantenne un sacco molto più grande per sé. Settimane più tardi, Sanji, affamato, tornò da Zef per rubare il suo cibo, ma scoprì che il sacco del pirata conteneva solo oro e che Zef aveva mangiato la sua gamba per sopravvivere. Così, Gin si rende conto che non può salvare la vita di Sanji, perché il cuoco vuole proteggere a tutti i costi il Baratie, il tesoro di Zef. Dunque decide di ingaggiare uno scontro con lo stesso Sanji. Tuttavia, arrivato sul punto di ucciderlo, non riesce a farlo e implora Creek di lasciare il ristorante. Oltraggiato per la disobbedienza di Gin, Creek sfodera il gas velenoso MH5.

volume7.jpg

----------------------------------------------------------------------------------------

8. Non morirò

La ciurma di Creek indossa delle maschere antigas per resistere all'attacco, mentre Gin dà la sua a Sanji, intenzionato a salvargli la vita e, conseguentemente, si ritrova egli stesso moribondo. Sanji, colpito dal gesto, chiede agli altri cuochi di fare il possibile per salvare Gin, mentre Rufy si scaglia contro Creek. Nonostante questi disponga di un'armatura e molte armi che mettono in difficoltà il suo avversario, Rufy non si arrende e, dopo averle messe tutte fuori uso, distrugge l'armatura e sconfigge Creek. Gin, ripresosi, parte portando via i suoi compagni e il suo capitano svenuto. Rufy riesce a convincere Sanji a unirsi alla sua ciurma e, dopo che questi saluta commosso tutti, parte con Yosaku alla volta del villaggio di Nami. Qui, intanto, Zoro, Usop e Johnny si rendono conto che l'intera isola è sotto il controllo degli uomini-pesce. Usop e Johnny abbandonano la barca dopo essere stati scoperti e raggiungono furtivamente la riva, mentre Zoro viene catturato dagli uomini-pesce, il capo dei quali, Arlong, si dimostra un convinto sostenitore della superiorità della sua razza su quella umana.

volume8.jpg

----------------------------------------------------------------------------------------

9. Lacrime

Usop scopre che Nami è in realtà un membro della ciurma di Arlong, ma si comporta stranamente, arrivando persino a liberare Zoro e a facilitare la fuga di Usop. Mentre Arlong e i suoi ufficiali lasciano Arlong Park, Zoro elimina gran parte degli uomini-pesce, dopodiché si allontana per riunirsi agli altri. Intanto, Rufy, Sanji e Yosaku, vengono attaccati da Momu, un mostro marino agli ordini degli uomini-pesce, che viene sconfitto da Rufy. La ciurma viene raggiunta da Nojiko, la sorella di Nami, che racconta loro la sua storia. Otto anni prima, la ciurma di Arlong occupò l'isola e impose agli abitanti di pagare un tributo per salvarsi la vita. La madre adottiva di Nami e Nojiko, Bellmer, non avendo la possibilità di pagare, sacrificò la sua vita per salvare le figlie. Nami si unì allora alla ciurma di Arlong come cartografa e stipulò un patto secondo cui, pagando 100 milioni di Berry, avrebbe potuto liberare il villaggio. In otto anni, la ragazza è giunta a 93 milioni ma, Nezumi, un ufficiale della Marina in combutta con Arlong, confisca il tesoro di Nami, che scoppia in lacrime e chiede a Rufy di aiutarla.

volume9.jpg

------------------------------------------------------------------------------------------

10. OK, Let's STAND UP!

Mantenendo la sua promessa, Rufy si reca ad Arlong Park, seguito dalla sua ciurma. Mentre Yosaku e Johnny impediscono agli abitanti di Coco di intervenire nello scontro, Rufy sconfigge rapidamente Momu. Arlong, conoscendo il punto debole di chi ha mangiato un frutto del diavolo, lancia in mare Rufy, incastrato in un blocco di pietra. Nel frattempo, Zoro sfida Hacchan, spadaccino dotato di notevole resistenza, Sanji affronta il sottoufficiale Kuroobi, cintura nera di karate degli uomini-pesce e Usop, infine, sconfigge Pciù. In aiuto del capitano che sta annegando, intervengono Nojiko e Genzo, i quali gli consentono di restare in vita allungando il suo collo fin sopra il livello del mare. Sanji frantuma il sasso che intrappola Rufy sul fondale, mentre Zoro e Usop ostacolano Arlong. Nami nel frattempo, raggiunto il campo di battaglia, decide insieme ai suoi concittadini di ribellarsi alla tirannia di Arlong. Quando ormai l'equipaggio è stremato, Rufy torna in sé e ingaggia uno scontro senza esclusioni di colpi con Arlong.

volume10.jpg

------------------------------------------------------------------------------------------

11. Il più cattivo dei mari orientali

Dopo un lungo combattimento, Rufy riesce a sconfiggere Arlong e a distruggere Arlong Park, liberando così l'arcipelago Konomi da lui e dalla sua ciurma. Cappello di paglia e i suoi compagni vengono festeggiati come eroi. Rufy poi malmena Nezumi e i suoi uomini, costringendoli a rendere il tesoro a Nami. Con Nami a bordo, la ciurma parte alla volta di Rogue Town dove Gold Roger, il Re dei pirati, è nato e dove è stato giustiziato. Una volta arrivati in città, Rufy scopre di avere una taglia da 30.000.000 di berry sulla testa, che il capitano della marina Smoker sembra essere interessato a riscuotere. Successivamente, Zoro incontra il maggiore Tashigi, che gli ricorda la sua amica Kuina, Rufy si reca sul luogo dell'esecuzione di Roger e gli altri membri della ciurma vanno a fare acquisti. Rufy scala il patibolo e viene visto per caso da Bagy e Albida, che approfittano della situazione per vendicarsi. Prima che il loro piano vada in porto, il resto della ciurma salva il ragazzo di gomma e, tutti insieme, fuggono verso la Going Merry.

volume11.jpg

-------------------------------------------------------------------------------------------

12. La leggenda ha inizio

Dopo essere riusciti a fuggire da Rogue Town e da Smoker grazie all'aiuto di un uomo incappucciato chiamato Dragon, i pirati di Cappello di paglia raggiungono la Reverse Mountain, l'unico passaggio grazie al quale è possibile entrare nella Rotta Maggiore. Durante la discesa dalla montagna, la ciurma viene inghiottita da una balena. Al suo interno, incontrano prima Crocus, un uomo che si prende cura dell'animale, e poi Mr. 9 e Miss Wednesday, abitanti della cittadina di Whisky Peek incaricati di catturare la balena. Crocus indica la via d'uscita alla ciurma, gli racconta la storia della balena, il cui nome è Lovoon, e gli illustra i principi della navigazione nella Rotta Maggiore, fornendogli un Log Pose. La ciurma impedisce la cattura della balena ma si offre di riaccompagnare al loro villaggio Mr. 9 e Miss Wednesday. L'arrivo della Going Merry a Whisky Peek viene celebrato dagli abitanti del villaggio e dal sindaco, ma questi si rivelano essere agenti della Baroque Works sotto copertura. Con tutti i suoi compagni addormentati in seguito ai festeggiamenti, il solo Zoro affronta tutti i cacciatori di taglie.

volume12.jpg

----------------------------------------------------------------------------------------------

13. Tutto bene!

Zoro sconfigge i cacciatori di taglie e mette fuori gioco anche Mr. 8, Miss Wednesday e Mr. 9. Intervengono Miss Valentine e Mr. 5, inviati a uccidere altri membri della Baroque Works, avendo scoperto che Miss Wednesday è, in realtà, la principessa di Alabasta, Nefertari Bibi, infiltratasi nella Baroque Works. Nami, che aveva solo finto di essersi addormentata, stringe un accordo con Mr. 8 che è, in realtà, Igaram, il capo della Guardia reale di Alabasta, per salvare la vita a Bibi in cambio di un miliardo di Berry mentre Rufy combatte contro Zoro, avendo frainteso le sue intenzioni. Sconfitti gli agenti, Bibi rivela alla ciurma che Mr. 0, il capo della Baroque Works che ha intenzione di conquistare il suo Paese, è, in realtà, Crocodile, membro della Flotta dei Sette. Avendo assistito a tutto, Mr. 13 e Miss Friday li catalogano come nemici dell'organizzazione. Sulla Merry, la ciurma incontra Miss All Sunday che gli regala un Eternal Pose per raggiungere Alabasta e, prima di dileguarsi, fa saltare in aria la nave sulla quale era Igaram. Con Bibi a bordo, i pirati arrivano a Little Garden, un'isola preistorica dove i due giganti Dori e Brogi si affrontano da un secolo per difendere il proprio orgoglio.

volume13.jpg

--------------------------------------------------------------------------------------------

14. Istinto

Gli agenti della Baroque Works Mr. 3 e Miss Golden Week, si recano a Little Garden per eliminare la ciurma di Cappello di paglia e Bibi, e riscuotere le taglie sulle teste dei due giganti. Con l'aiuto di Mr. 5 e Miss Valentine, interferiscono slealmente nel combattimento tra Dori e Brogi, favorendo la vittoria di quest'ultimo. Quando Brogi si distrae per piangere la caduta del suo avversario, Mr. 3 lo cattura utilizzando la sua abilità di creare oggetti di cera, dovuta al frutto Doru Doru. Mentre Rufy rimane intrappolato nella cera, Mr. 5 e Miss Valentine sconfiggono Karl e Usop, e catturano Bibi. Vengono fatti prigionieri anche Zoro e Nami, che sono posti, assieme alla principessa, nel Giant Candle Service Set, un'enorme costruzione che Mr. 3 usa per trasformare i prigionieri in statue, ricoprendoli di cera. Rufy riesce a liberarsi e, dopo una lunga battaglia, sconfigge tutti i membri della Baroque Works insieme a Usop e al resto dell'equipaggio. Altrove, l'ignaro Sanji trova un lumacofono.

volume14.jpg

----------------------------------------------------------------------------------------------

15. Avanti sempre e comunque!

Sanji, dopo essersi liberato di Mr. 13 e Miss Thursday, parla tramite un lumacofono con Mr. 0 e, fingendosi Mr. 3, gli dice di aver eliminato Bibi e la ciurma. All'interno del nascondiglio di Mr. 3 egli trova anche un Eternal Pose. Mentre Brogi piange di fronte a Dori, questi riprende i sensi. Dopo aver aiutato la ciurma a lasciare l'isola, i due giganti riprendono il loro secolare combattimento. In mare, Nami si ammala gravemente di una rara malattia tropicale e la ciurma, spinta anche da Bibi, decide di abbandonare la rotta per Alabasta alla ricerca di un dottore. Dopo aver incrociato una nave pirata capitanata da Wapol, il quale ha mangiato il frutto del diavolo Baku Baku, che gli permette di ingerire qualsiasi cosa, la ciurma giunge sull'isola invernale di Drum, dove il governatore Dorton spiega che l'unico dottore presente è Kureha, che vive sul monte più alto dell'isola. Sanji e Rufy, con Nami in spalla, scalano la montagna e affrontano la fauna locale, per raggiungere la dottoressa. Mentre Dorton racconta la storia dell'isola a Bibi e Usop, Wapol ritorna a Drum per riprendersi il titolo di re, precedentemente in suo possesso.

volume15.jpg

----------------------------------------------------------------------------------------------

16. La volontà ereditata

Rufy trasporta Nami e Sanji su per la montagna, respingendo gli attacchi di Wapol grazie all'aiuto dei Lapin, conigli giganti della montagna. Giunti in cima, i tre vengono soccorsi da Kureha e da una renna dal naso blu, TonyTony Chopper, che, avendo mangiato il frutto del diavolo Hito Hito, è in grado di comportarsi da umano. Al suo risveglio, Nami, apprende da Kureha il passato di Chopper. La renna, essendo antropomorfa, era disprezzata da tutti, a eccezione dell'incapace dottor Hillk, che lo aveva adottato. Quando quest'ultimo stava per morire per una grave malattia, Chopper tentò di curarlo, dandogli un fungo che riteneva potesse aiutarlo. Nonostante sapesse che il fungo era in realtà velenoso, il dottore, commosso dal gesto di Chopper, lo assunse comunque. Intanto, Wapol decise di attirare lui e Kureha, gli ultimi due dottori non ancora sotto il suo controllo, al suo palazzo con uno stratagemma. Sul posto Hillk si fece esplodere e Chopper, in preda alla rabbia, tentò di vendicarlo, ma venne fermato da Dorton, allora agli ordini di Wapol. Chopper andò a vivere con Kureha, che accettò di insegnargli la medicina, mentre Dorton, giudicato un traditore, venne imprigionato.

volume16.jpg

----------------------------------------------------------------------------------------------

17. I ciliegi di Hillk

Al palazzo, Rufy, Sanji e Chopper affrontano Wapol e i suoi uomini, Chess e Cromarlimo. Wapol trasforma sé stesso in una casa provvista di cannone e unisce i suoi uomini, creando un essere a due teste e quattro braccia, Chessmarlimo. Chopper, ingerendo un farmaco di sua invenzione, la Rumble Ball, riesce ad aumentare il numero di trasformazioni a sua disposizione, e sconfigge Chessmarlimo. Wapol si trasforma nuovamente ed entra nel castello con l'obiettivo di divorare le armi dell'armeria del castello, ma non riesce a trovare la chiave, rubata da Nami, e viene sconfitto da Rufy, che lo scaglia via dall'isola. Dopo essere stato ringraziato dagli abitanti di Drum, Chopper si unisce ai pirati di Rufy. Mentre questi si dirigono verso la Merry per raggiungere Alabasta, la dottoressa Kureha usa i cannoni del castello per ricoprire l'isola di petali di ciliegio, realizzando il sogno di Hillk. Successivamente Kureha rivelerà che il vero nome del Re dei Pirati era "Gol D. Roger". Mentre sulla nave Bibi spiega ai compagni com'è organizzata la Baroque Works, Crocodile viene proclamato per l'ennesima volta "eroe dell'isola" dopo aver ucciso dei criminali ad Alabasta, e Mr. 2 Von Clay parte da Little Garden dopo aver ordinato ai suoi di cercare Mr. 3 e ucciderlo, come gli aveva comandato lo stesso Crocodile.

volume17.jpg

-------------------------------------------------------------------------------------------------

18. Entra in scena Ace!

La ciurma di Cappello di paglia incontra l'agente della Baroque Works Mr. 2 Von Clay che, all'oscuro delle reciproche affiliazioni contrastanti, mostra loro la sua capacità di mimare l'aspetto altrui. Dopo la sua partenza, Bibi rivela agli atri l'identità di Mr. 2 e il gruppo decide di attuare uno stratagemma per prevenire che egli li impersoni. La ciurma sbarca, con l'obiettivo di raggiungere Kosa, il capo dei rivoltosi e amico d'infanzia di Bibi. Rufy parte alla ricerca di qualcosa da mangiare e incontra suo fratello maggiore, Portuguese D. Ace e il capitano Smoker, che si mette immediatamente ad inseguirlo ma, con l'aiuto di Ace, Rufy riesce a fuggire. I più forti agenti della Baroque Works si riuniscono presso un bar nel deserto, e da lì, raggiungono la città di Rainbase per incontrare il loro capo. Intanto, la ciurma attraversa il deserto per raggiungere Yuba, luogo dove si sarebbe dovuta trovare la base dei ribelli, ma scoprono che la città è completamente abbandonata. A Rainbase, Crocodile rivela la sua identità ai suoi agenti e Mr. 3 fa rapporto sul suo fallimento a Little Garden. Contrariato, Crocodile lo dà in pasto a uno dei suoi giganteschi coccodrilli. Rufy convince Bibi che è inutile cercare di fermare i rivoltosi, e che bisogna sconfiggere Crocodile.

volume18.jpg

---------------------------------------------------------------------------------------------

19. L'onda della rivolta

A Rainbase, i membri della ciurma vengono attaccati dagli uomini della Baroque Works e dai marine di Smoker. Rufy, Nami, Zoro, Usop e Smoker entrano nel casinò di Crocodile, dove vengono rinchiusi da Mr. 0 in una prigione di agalmatolite. Intanto, sconfitto Pell, uno degli uomini del re, che ha mangiato il frutto del diavolo Tori Tori, che gli permette di trasformarsi in falco, Miss All Sunday cattura Bibi. Crocodile mette dunque in moto il suo piano. Il re Nefertari Cobra viene rapito e i ribelli vengono forniti di armi, mentre Mr. 2, assunto l'aspetto del sovrano, provoca i ribelli fino a spingerli ad attaccare la capitale Alubarna. Crocodile si allontana, lasciando i prigionieri circondati dai coccodrilli giganti, nella stanza che si sta riempiendo d'acqua. Chopper attira Crocodile lontano dal casinò, mentre Sanji raggiunge gli altri e affronta i coccodrilli. Uno di questi sputa Mr. 3, che Sanji costringe a creare una chiave di cera per aprire la gabbia. Smoker, ora al corrente del piano di Mr. 0, chiama rinforzi, ma permette ai pirati di fuggire. Mentre la ciurma si dirige verso Alubarna, Rufy rimane indietro per affrontare Crocodile.

volume19.jpg

-----------------------------------------------------------------------------------------------

20. Battaglia decisiva in Alubarna

Rufy colpisce Crocodile svariate volte, ma, grazie all'abilità del frutto del diavolo Suna Suna, il membro della Flotta dei Sette può trasformarsi in sabbia, rendendosi intangibile e non subendo danni. Cappello di paglia viene trafitto dall'uncino del suo avversario e lasciato in balia di un vortice di sabbia, ma viene salvato da Miss All Sunday. Grazie all'aiuto di molti animali, la ciurma e Bibi riescono ad accelerare la loro marcia verso Alubarna. Alle porte della capitale, gli agenti della Baroque Works tentano di fermare Bibi, ma vengono ingannati e divisi dai componenti della ciurma che si erano travestiti. Bibi cerca di fermare i rivoltosi, ma, non sentita, viene travolta. Inseguita da Mr. 2, riesce a sfuggirgli grazie all'intervento di Sanji. Intanto, Usop e Chopper sconfiggono Mr. 4, potentissimo battitore, e Miss Merry Christmas, che possiede l'abilità del frutto del diavolo Mogu Mogu, che le permette di trasformarsi in una talpa.

volume20.jpg

-------------------------------------------------------------------------------------------

21. Utopia!

Sanji viene messo in seria difficoltà da Mr. 2 quando quest'ultimo si rende conto che, assumendo l'aspetto di Nami, il pirata non riesce a colpirlo; ma notato che il suo avversario deve riassumere le sue sembianza prima di attaccarlo, il cuoco riesce ad avere la meglio. Intanto, Nami affronta Miss Doublefinger, che ha mangiato il frutto del diavolo Toge Toge, che le permette di far spuntare degli aculei in ogni punto del suo corpo. Nami appare in notevole difficoltà, ma grazie al Clima Tact, costruito da Usop, riesce a prevalere sulla sua avversaria. Zoro si batte con Mr. 1 che, grazie al frutto del diavolo Supa Supa, può trasformare ogni parte del suo corpo in lame d'acciaio. Ricordati gli insegnamenti del suo maestro, Zoro riesce a ottenere la concentrazione necessaria per sconfiggere l'agente della Baroque Works. Nel frattempo, Bibi raggiunge Chaka a palazzo, ma prima che i due riescano a fermare gli scontri, appare Crocodile, accompagnato da Miss All Sunday, che rivela di volersi in realtà impossessare dell'arma ancestrale Pluton.

volume21.jpg

------------------------------------------------------------------------------------------

22. Hope!

Kosa e Bibi tentano, senza successo, di fermare il conflitto. Crocodile rivela di aver nascosto una bomba nella capitale, allo scopo di uccidere sia i ribelli che l'esercito reale, e Bibi e i membri della ciurma si mettono subito alla ricerca di essa. Nel frattempo, Rufy, ripresosi dal precedente scontro, inizia a battersi con Crocodile. Grazie a un barile d'acqua che porta sulla schiena, Cappello di paglia riesce questa volta a danneggiare il suo avversario, incapace di rendersi intangibile se bagnato. Intanto, Miss All Sunday costringe Cobra a condurla al Poignee Griffe, un monolite su cui è inciso il nascondiglio di Pluton. Liberatosi di Rufy, Crocodile raggiunge Miss All Sunday, che è l'unica in grado di tradurre le iscrizioni sul Poignee Griffe. Nonostante sappia bene che su di esso è riportato il nascondiglio, la donna finge che vi sia narrata la storia del regno di Alabasta, e, conseguentemente, Crocodile si infuria e la trafigge con il suo uncino. Rufy, arrivato sul posto, riprende lo scontro col membro della Flotta dei Sette e, grazie al sangue delle sue ferite, riesce a colpirlo. Intanto Bibi scopre l'ubicazione della bomba, cioè il campanile in cui si nascondeva da piccola con i suoi amici. Grazie all'aiuto di Usop, tutta la ciurma riesce a radunarsi, ma rimane poco tempo per raggiungere la bomba.

volume22.jpg

------------------------------------------------------------------------------------------

23. La grande avventura di Bibi

Bibi grazie all'aiuto dei compagni riesce a scalare il campanile dove è nascosta la bomba ma, dopo aver sconfitto i due agenti che la proteggevano, Mr. 7 e Miss Father's Day, si rende conto di non avere tempo a sufficienza per disinnescarla. Pell salva la città, portando in cielo la bomba e, apparentemente, sacrificandosi. Rufy, infine, riesce a sconfiggere Crocodile e salva Miss All Sunday dalla grotta che stava crollando. La caduta di una pioggia scrosciante pone fine al conflitto. Grazie alla testimonianza di Igaram, Crocodile e i suoi agenti vengono imprigionati. Dopo essersi ripresi e dopo alcuni festeggiamenti, i pirati sono costretti a fuggire dall'isola per evitare la Marina, che ha attribuito a Rufy una taglia da 100.000.000 e a Zoro una da 60.000.000. Nel frattempo Smoker insieme a Hina si ricongiunge con Tashigi, che prova vergogna per aver lasciato a piede libero la ciurma di Rufy, ma Smoker la rassicura perché lei ha compiuto ciò che riteneva giusto. Inoltre i due rifiutano una promozione della Marina per la liberazione del regno, dando il merito dell'impresa alla ciurma di Rufy. Nel frattempo Mr. 2 si impossessa della Going Merry per salvarla dai Marine, e decide di dare una mano alla ciurma. Circondati, Usop crea un varco affondando la nave della Marina con Jango e Fullbody, diventati ora reclute di Hina. Dimostrando la sua amicizia, Mr. 2 distrae i marine, venendo catturato da essi e consentendo alla ciurma di salutare Bibi prima di partire a bordo della Going Merry.

volume23.jpg

------------------------------------------------------------------------------------------

24. I sogni delle persone

Dopo essere partiti da Alabasta i pirati di Cappello di paglia trovano Miss All Sunday, il cui vero nome è Nico Robin, a bordo della nave. La donna afferma di volersi unire alla ciurma e Rufy accetta. In quel momento, una nave cade dal cielo e, dall'analisi del relitto, la ciurma viene a sapere che proviene da Skypiea, un'isola nel cielo. Non sapendo come raggiungerla, la ciurma, dopo essersi scontrata con i pirati sommozzatori Mashira e Orangutan, si dirige alla vicina isola di Jaya, per fare rifornimento e ottenere informazioni su Skypiea. Sull'isola, Rufy, Zoro e Nami incontrano Bellamy, un pirata che ridicolizza il sogno di Rufy di diventare il Re dei pirati, e dal quale Rufy e Zoro si lasciano picchiare senza reagire. Successivamente, Rufy ha intenzione di incontrare un uomo che sa come raggiungere l'isola nel cielo.

volume24.jpg

------------------------------------------------------------------------------------------

25. L'uomo da cento milioni di Berry

La ciurma incontra Montblanc Cricket, un discendente di colui che ha scoperto un'isola piena d'oro, Montblanc Noland. Nonostante il suo antenato sia ritenuto da tutti un bugiardo, Cricket è costantemente alla ricerca di oggetti che provino l'esistenza di tale luogo, aiutato da Mashira e Orangutan. Per raggiungere Skypiea, la ciurma deve cavalcare una potente e pericolosa corrente, nota come Knock-Up Stream, ma prima deve localizzare un particolare uccello che gli faccia da guida. Mentre i pirati di Cappello di paglia sono alla ricerca dell'uccello, Bellamy attacca e deruba Cricket e i suoi uomini. Al suo ritorno, Rufy, scoperto l'accaduto, affronta e sconfigge Bellamy. La ciurma parte quindi alla volta di Skypiea, riuscendo anche a sfuggire all'inseguimento di Barbanera. Nel frattempo, il governo cerca un sostituto di Crocodile, mentre Shanks tenta di contattare Barbabianca.

volume25.jpg

-------------------------------------------------------------------------------------------

26. Avventura nell'isola degli Dei

La ciurma riesce a raggiungere il mare del cielo e, poco dopo il suo arrivo, viene a contatto coi suoi abitanti: gli ostili nativi Shandia, e i più amichevoli e civilizzati abitanti di Angel Island, come il cavaliere celeste Gan Forr, Konis e suo padre Pagaya. Mentre il gruppo si intrattiene con questi ultimi, imparando la storia del posto e le tecnologie che lo caratterizzano, Nami esplora il mare bianco. La ragazza riesce a raggiungere l'Upper Yard, ma si rende conto che l'arrivo della ciurma è stato giudicato illegale e che i suoi componenti sono ricercati. Nonostante riescano a sfuggire all'iniziale tentativo di arresto, la nave e parte dell'equipaggio vengono portati nel cuore di Skypiea, dove verranno giudicati dal Dio Ener. Nel tentativo di liberare i loro compagni, Rufy, Sanji e Usop si dirigono all'Upper Yard.

volume26.jpg

--------------------------------------------------------------------------------------------

27. Overture

Entrando nell'Upper Yard, Rufy, Sanji e Usop causano l'ira dei quattro sacerdoti di Ener. Mentre i tre affrontano Satori, Chopper combatte Shura. Questi viene salvato da Gan Forr, il quale, nonostante venga sconfitto, riesce a mettere in fuga il sacerdote. Intanto, Rufy riesce a sconfiggere l'altro sacerdote e il suo gruppo si riunisce col resto della ciurma, il quale ha scoperto che l'Upper Yard è in realtà un pezzo dell'isola di Jaya scaraventata in cielo dalla Knock-up Stream. Una volta guarito, Gan Forr informa i pirati che, da qualche parte a Skypiea, è nascosta una città dorata. Mentre sono alla ricerca della città, i pirati si ritrovano in mezzo a una battaglia tra Ener e i suoi sottoposti e gli Shandia. Nami, Usop e Sanji circumnavigano l'Upper Yard a bordo della Going Merry, mentre Rufy, Zoro, Robin e Chopper si dirigono a piedi nella città d'oro, salvo poi dividersi dopo l'apparizione di un gigantesco serpente.

volume27.jpg

----------------------------------------------------------------------------------------------

28. Wiper, demonio combattente

All'inizio della battaglia Ener decide di fare una predizione. Egli scommette che, dopo tre ore di scontri, rimarranno solo cinque guerrieri degli ottantuno attualmente in campo. Mentre i combattimenti infuriano, Wiper, il capo dei guerrieri Shandia, riesce a sconfiggere il sacerdote Shura, Zoro affronta Braham dei guerrieri Shandia e Rufy incontra Wiper iniziando a battersi con lui, per poi venire ingoiato da Nola, un gigantesco serpente. Nel frattempo, Genbo della tribù Shandia combatte contro il sacerdote Yama, Chopper affronta il sacerdote Gedatsu, Gan Forr e Nami combattono contro due sottoposti di Ener e il guerriero Kamakiri viene sconfitto da Ener stesso, che nel frattempo ha sconfitto facilmente Sanji ed Usop.

volume28.jpg

-----------------------------------------------------------------------------------------------

29. Oratorio

Ener inizia a sconfiggere un gran numero di guerrieri contribuendo a far avverare la sua predizione. Nel frattempo, Nico Robin, dopo aver sconfitto Yama, riesce a trovare la città d'oro e scopre che tutto l'oro che una volta conteneva è sparito, mentre Zoro sconfigge il sacerdote Ohm. Nel frattempo Nami, Gan Forr, Aisa (che insieme a Konis e a Pagaya aveva raggiunto l'Upper Yard) e Pierre vengono divorati da un grosso serpente in cui trovano anche Rufy. Solo i primi due riusciranno a fuggire. Ener rivela il suo piano che consiste nel distruggere l'isola del cielo e fuggire con la sua nave volante fatta interamente d'oro. Utilizzando i poteri del frutto del diavolo Goro Goro, che gli permette di trasformare il suo corpo in energia elettrica, Ener riduce a cinque il numero di persone ancora in piedi: Robin, Gan Forr, Zoro, Wiper e Nami, ma, successivamente, giudica anche i rimanenti inadeguati a seguirlo nel suo viaggio verso il Warth fatato, abbattendo tutti a eccezione di Nami.

volume29.jpg

----------------------------------------------------------------------------------------------

30. Capriccio

Nami convince Ener a risparmiarla e a portarla con lui. Rufy riesce a uscire dal serpente, raggiunge Ener e inizia battersi con lui. Cappello di paglia scopre di essere avvantaggiato poiché il suo corpo di gomma lo rende immune dagli attacchi basati sull'elettricità del suo avversario. Tuttavia, Ener, intrappola il braccio di Rufy in un'enorme palla d'oro e riesce a farlo cadere dall'Arca Maxim. Mentre Ener si prepara a distruggere l'isola nel cielo, Sanji e Usop riescono a salire sull'arca, con l'intenzione di salvare Nami, e distraggono Ener sufficientemente a lungo da dare il tempo agli abitanti dell'isola di fuggire.

volume30.jpg

-----------------------------------------------------------------------------------------------

31. Saremo sempre qui!

Molti anni prima che la ciurma di Rufy arrivasse sull'isola nel cielo, Montblanc Noland giunse a Skypiea, quando questa faceva ancora parte di Jaya. Qui, Noland trovò gli Shandia, che erano affetti da una terribile malattia. Dopo averli curati, Noland e la sua ciurma strinsero amicizia con gli indigeni, in particolare con Calgara, il più forte dei guerrieri, e quando furono costretti a ritornare a casa, gli abitanti dell'isola gli promisero che per facilitare il loro ritorno avrebbero fatto risuonare la campana d'oro. Poco dopo Skypiea fu lanciata in cielo e gli abitanti di Angel Island espulsero gli Shandia dalla loro terra natia, mentre Noland venne ritenuto un bugiardo e giustiziato. Quattrocento anni dopo, gli Shandia proseguono la loro battaglia allo scopo di reimpadronirsi della loro terra e suonare la campana d'oro. Essendo intenzionato a far risuonare la campana per far sapere a Cricket che Noland aveva ragione, Rufy si appresta ad affrontare nuovamente Ener, proprio mentre questi si prepara a lanciare il suo colpo finale.

volume31.jpg

-----------------------------------------------------------------------------------------------

32. Canto d'amore

Proprio quando la distruzione di Skypiea è imminente, Rufy riesce a raggiungere e sconfiggere Ener e a suonare la campana d'oro, confermando a Cricket la veridicità delle parole del suo antenato e mettendo fine alla guerra. Gli abitanti dell'isola nel cielo e gli Shandia festeggiano assieme alla ciurma, mentre Gan Forr riprende la sua posizione di dio ed Ener prosegue il suo viaggio verso il Warth fatato. I pirati di Cappello di paglia fuggono rubando l'oro da Skypiea, nonostante gli abitanti avessero già deciso, a loro insaputa, di donarglielo come ricompensa per averli salvati. Nel frattempo, sull'isola di Jaya, il membro della Flotta dei Sette Donquixote Doflamingo punisce Bellamy, suo sottoposto, per essersi fatto battere da Rufy. Ritornati nel mare blu, la ciurma sbarca su Longring Longland, un'isola dove gli animali sono molto più lunghi o molto più alti del normale. Qui incontrano un vecchio di nome Tonjit che racconta loro la storia del luogo. Successivamente, sull'isola sbarca Foxy che li sfida a una competizione fra pirati.

volume32.jpg

-------------------------------------------------------------------------------------------------

33. Davy Back Fight!

I membri della ciurma di Foxy spiegano ai loro avversari le regole della competizione, nota come Davy Back Fight, che consiste di tre round. Chiunque vince un round ha diritto a un membro della ciurma o alla bandiera della squadra opposta. A seguito della vittoria nel primo round, una corsa attorno all'isola, dovuta all'intromissione di Foxy tramite i poteri del suo frutto del diavolo che gli consentono di rallentare qualsiasi cosa per trenta secondi, Foxy prende nella sua ciurma Chopper. I pirati di Cappello di paglia se lo riprendono vincendo il round successivo, una partita al Groggy Ring, un incrocio tra il wrestling e la pallamano. Rufy e Foxy si affrontano quindi nel round finale, un match di boxe, nel quale entrambi danno sfoggio dei rispettivi poteri.

volume33.jpg

-------------------------------------------------------------------------------------------------

34. Water Seven, la metropoli dell'acqua

Nonostante le scorrettezze di quest'ultimo, Rufy riesce a sconfiggere Foxy, ma decide di non prendere un membro della ciurma nemica e di impossessarsi invece della loro bandiera, sostituendola con un nuovo vessillo malamente disegnato. Poco dopo, la ciurma di Cappello di paglia incontra l'ammiraglio Aokiji, un uomo molto potente e in grado di congelare tutto intorno a sé con il potere del suo frutto del diavolo. Dopo un breve scontro, nel quale Robin e Rufy vengono completamente congelati, l'ammiraglio decide di risparmiarli. Dopo essersi ripresi, i pirati raggiungono Water Seven, la metropoli dell'acqua, in cerca di un carpentiere che ripari la loro nave. In città, cambiano i tesori presi a Skypiea in denaro contante e fanno stimare i danni della Going Merry dai carpentieri della Galley-La Company, che giudicano la nave danneggiata in maniera irreparabile. Nel frattempo, Robin sparisce misteriosamente.

volume34.jpg

--------------------------------------------------------------------------------------------------

35. Capitano

Usop viene malmenato e derubato dalla Franky Family, un banda di smantellatori, e per vendicarsi la ciurma demolisce il covo dei criminali. Dopo la battaglia, Rufy decide con riluttanza di abbandonare la Going Merry. Usop, essendo particolarmente affezionato alla nave, è in disaccordo col capitano al punto tale da sfidarlo a duello. Una volta sconfitto, Usop decide di lasciare la ciurma mentre gli altri abbandonano la nave. Intanto, l'annuale ondata di alta marea, nota come Aqua Laguna, sta per colpire Water Seven, e il proprietario della Galley-La Company, Iceburg, viene aggredito. Nico Robin viene identificata come la perpetratrice ed essendo a conoscenza del fatto che ella fa parte della ciurma di Cappello di paglia, gli abitanti della città se la prendono con loro, mentre Rufy viene attaccato dal cyborg Franky, capo della Franky Family.

volume35.jpg

---------------------------------------------------------------------------------------------------

36. La nona giustizia

La ciurma è in fuga dagli abitanti della città e Robin è scomparsa. Per cercare di ritrovarla e di acquisire informazioni, i pirati di Cappello di paglia si introducono nel quartier generale della Galley-La Company. Una volta all'interno, scoprono che un altro gruppo di persone mascherate si è introdotto nella sede, in cerca dei progetti dell'arma ancestrale Pluton. Dopo aver sconfitto i carpentieri di guardia, gli individui mascherati si rendono conto che i progetti sono falsi e interrogano il convalescente Iceburg. Rimosse le maschere, gli intrusi si rivelano essere Robin e alcuni degli impiegati della Galley-La Company. In quanto membri dell'organizzazione governativa segreta, nota come CP9, essi si sono infiltrati nell'azienda carpentiera per impossessarsi dei progetti di Pluton. Da Iceburg apprendono che i progetti sono in possesso di Franky, suo vecchio compagno.

volume36.jpg

--------------------------------------------------------------------------------------------

37. Tom

La ciurma arriva alle stanze di Iceburg e trova Robin insieme ai componenti del CP9. Nonostante la donna affermi di non voler aver più niente a che fare con loro, Rufy e i suoi compagni attaccano i membri del CP9, ma vengono velocemente sconfitti. Dimostrata la loro superiorità, gli agenti governativi danno fuoco all'edificio e se ne vanno in cerca di Franky. Mentre l'Aqua Laguna si avvicina, Franky fornisce riparo a Usop e alla Merry. Poco dopo i membri del CP9 arrivano da Franky, il quale, memore del sacrificio del suo mentore Tom, si rifiuta di rivelare l'ubicazione dei progetti. Venti anni prima Tom fu sottoposto a un processo per aver costruito la Oro Jackson, la nave di Gold Roger ma la sentenza fu sospesa per dieci anni, in modo che Tom potesse completare la costruzione del Treno del mare Puffing Tom. Qualche anno dopo, il giudice fece ritorno, intenzionato a graziare Tom per il lavoro svolto. Tuttavia Spandam, il capo del CP5 che era alla ricerca dei progetti di Pluton in mano a Tom, fece attaccare la nave del giudice dai suoi uomini a bordo delle Battle Franky lasciate incustodite. Per questo motivo Tom venne giustiziato a Enies Lobby. Franky, nel tentativo di fermare il treno, fu travolto e venne ritenuto morto da tutti.

volume37.jpg

------------------------------------------------------------------------------------------

38. Rocket Man!!

All'insaputa di tutti, Franky riuscì a salvarsi dall'incidente modificando il suo corpo e divenendo un cyborg. Dopo essersi ripresi, i pirati di Cappello di paglia apprendono che Robin si è schierata con gli agenti governativi per salvare il resto della ciurma. I membri della CP9 catturano Franky e Usop e li portano, assieme a Robin, a Enies Lobby, l'isola giudiziaria del governo, col treno del mare. Sanji si intrufola sul treno riuscendo a liberarli, prima di procedere alla volta della carrozza dov'è trattenuta Robin. Nonostante l'Aqua Laguna, il resto della ciurma, assieme alla Franky Family e agli altri carpentieri della Galley-La, riesce a partire all'inseguimento del Puffing Tom a bordo di un altro treno marino, il Rocket Man. Nel frattempo, Usop, assume l'identità di Sogeking.

volume38.jpg

---------------------------------------------------------------------------------------------

39. Lotta

Mentre avanzano sul treno in cerca di Robin, Sanji, Sogeking e Franky si scontrano con alcuni membri della Marina; Sanji affronta il cuoco Wanze, Franky se la vede con la recluta del CP9 Nero, mentre sulle rotaie Zoro sconfigge il capitano T-Bone. Quando finalmente raggiungono la loro compagna, ella si rifiuta di fuggire insieme a loro. Gli agenti del CP9 catturano nuovamente Franky e lasciano indietro Sanji e Sogeking prima di proseguire verso Enies Lobby. I due si riuniscono al resto della ciurma quando questi li raggiungono. Giunti all'isola giudiziaria, i pirati di Cappello di paglia, assieme alla Franky Family e ai carpentieri, procedono verso il luogo dove si trovano Robin, Franky e i membri del CP9, scontrandosi contro i giganti Oimo e Karsee.

volume39.jpg

-------------------------------------------------------------------------------------------

40. Gear

La ciurma di Cappello di paglia e i suoi alleati avanzano attraverso Enies Lobby, sconfiggendo chiunque tenti di fermarli. Mentre il gruppo, aiutato dai due giganti passati dalla loro parte grazie a Sogeking, affronta i numerosi guardiani dell'isola giudiziaria, Rufy va avanti e, dopo avere sconfitto la guarnigione dell'isola, sfida i membri del CP9. Un solo agente accetta di battersi con lui, Blueno, memore della sua rapida sconfitta a Water Seven. Mentre lo scontro procede, Rufy affronta le tecniche offensive e difensive dell'agente governativo. Il ragazzo di gomma contrattacca utilizzando il Gear Second, tecnica grazie alla quale riesce a sconfiggere il suo avversario e ad attirare l'attenzione del resto dei componenti del CP9.

volume40.jpg

-------------------------------------------------------------------------------------------

41. Dichiarazione di guerra

Il resto della ciurma raggiunge Rufy e i membri del CP9, con i prigionieri al seguito. Robin si rifiuta nuovamente di farsi liberare e afferma di voler morire. Quando Rufy le dice che se vuole morire, potrà farlo come membro della sua ciurma, Robin ricorda i momenti traumatici della sua infanzia. La ragazza è cresciuta su un'isola di archeologi, Ohara, dove gli abitanti avevano scoperto il segreto dei Cento anni del grande vuoto, un periodo del quale è proibito sapere. Per prevenire che queste conoscenze si diffondessero, tutti gli abitanti, ad eccezione di Robin, furono sterminati. Grazie all'aiuto del marine traditore Hagwor D. Sauro e Aokiji, Robin riuscì a fuggire, spronata da questi a trovare dei compagni e a continuare a vivere. Nel presente Rufy ordina a Sogeking di bruciare la bandiera del Governo, dichiarando guerra al mondo. Ricordatasi delle parole di Sauro, Robin afferma di voler vivere e di volersi riunire ai suoi compagni. A seguito di queste affermazioni, Franky rivela di aver sempre avuto i progetti di Pluton con sé e, prontamente, li distrugge.

volume41.jpg

---------------------------------------------------------------------------------------------

42. Pirati contro Cp9

I pirati di Cappello di paglia e Franky iniziano a battersi con i componenti del CP9 allo scopo di recuperare la chiave delle manette di Robin. A seguito degli iniziali insuccessi negli scontri, i pirati decidono di scambiarsi gli avversari, riuscendo a sconfiggere due agenti, Fukuro e Kumadori, sconfitti da Franky e Chopper, trasformato in una gigantesca bestia senza controllo per aver abusato delle Rumble Ball. Nel frattempo, Rufy insegue il comandante del CP9, Spandam, e il suo membro più forte Rob Lucci, che ha mangiato il frutto Neko Neko modello Leopardo, i quali hanno portato via Robin. Lucci rimane indietro per battersi con Rufy e dare il tempo a Spandam di portare via la prigioniera. Mentre cerca di chiamare rinforzi, Spandam dà accidentalmente il via al Buster Call, richiamando un gran numero di ufficiali della Marina per distruggere Enies Lobby.

volume42.jpg

---------------------------------------------------------------------------------------------

43. La leggenda dell'eroe

Mentre la flotta della Marina si avvicina a Enies Lobby per eseguire il Buster Call e distruggere l'isola giudiziaria, gli scontri tra i componenti del CP9 e i membri della ciurma di Cappello di paglia proseguono. Nami affronta Califa la quale, grazie al frutto del diavolo Awa Awa, è in grado di rendere qualsiasi cosa scivolosa. Ricorrendo all'ingegno e al Clima Tact, la piratessa riesce a sopraffare la sua avversaria. Intanto, Sanji sconfigge Jabura, che ha mangiato il frutto Inu Inu modello Lupo, e Zoro, con un piccolo aiuto di Sogeking, abbatte Kaku, che ha i poteri del frutto Ushi Ushi modello Giraffa. Mentre lo scontro tra Rufy e Lucci continua, il resto della ciurma raggiunge Robin e la libera, sconfiggendo Spandam e i marine lì presenti.

volume43.jpg

----------------------------------------------------------------------------------------------

44. Ripartiamo!

Mentre lo scontro tra Rufy e Lucci prosegue, la distruzione di Enies Lobby ha inizio. I carpentieri della Galley-La Company e i componenti della Franky Family lasciano l'isola, mentre i pirati di Cappello di paglia tentano di crearsi una via d'uscita. Il ragazzo di gomma, incoraggiato da Usop sconfigge Lucci utilizzando il Gear Second e il Gear Third, e gli ufficiali della Marina giunti sulle navi dal quartier generale, concentrano i loro sforzi per fermare il resto della ciurma. Quando questi ultimi sembrano non avere più via di scampo, giunge in loro soccorso la Going Merry, che ha raggiunto da sola Enies Lobby. Allontanatisi dall'isola giudiziaria, i pirati si rendono conto che la loro nave sta cadendo a pezzi e decidono, a malincuore, di dirle addio con un funerale vichingo.

volume44.jpg

---------------------------------------------------------------------------------------------

45. Capiamo ciò che provate...

Tornati a Water Seven, Franky decide di costruire una nuova nave per la ciurma. Nel frattempo, un contingente di marine, guidato dal nonno di Rufy, Monkey D. Garp, arriva in città, accompagnato da Kobi e Hermeppo. Nonostante faccia parte della Marina, Garp vuole solamente far visita al nipote e lo informa che lui e la sua ciurma sono stati incolpati per la distruzione di Enies Lobby e che di conseguenza hanno tutti delle taglie sulla testa. Gli rivela inoltre la vera identità di suo padre, Monkey D. Dragon e che Shanks è uno dei Quattro Imperatori, i pirati che dominano il Nuovo Mondo, la seconda metà della Rotta Maggiore. Avendo anch'egli ricevuto una taglia, Franky, spinto dalla Franky Family, si unisce alla ciurma. Anche Usop torna ufficialmente a far parte dei pirati e il gruppo lascia Water Seven a bordo della nuova nave, la Thousand Sunny. Sull'isola di Banaro, Ace è riuscito a rintracciare il suo ex compagno Marshall D. Teach, reo di aver ucciso un suo superiore. I due iniziano a scontrarsi e, anche se inizialmente in difficoltà, per via dei nuovi poteri acquisiti da Barbanera, Ace sembra riuscire a tenere testa al suo avversario.

volume45.jpg

-------------------------------------------------------------------------------------------------

46. Avventura nell'isola fantasma

Il duello fra Ace e Teach si conclude. Altrove, i pirati di Cappello di paglia trovano un barile che pensavano contenesse cibo ma che, invece, aveva al suo interno un razzo di segnalazione. Arrivati al Triangolo Florian, luogo avvolto da una nebbia impenetrabile, il gruppo si imbatte in uno scheletro parlante di nome Brook, tornato in vita grazie al frutto Yomi Yomi. Lo scheletro rivela che gli è stata rubata l'ombra e che senza di essa non può uscire dalla nebbia. Determinato ad avere Brook nella sua ciurma, Rufy porta gli altri con sé sull'isola dove si trova il ladro di ombre. Brook si divide dalla ciurma mentre Nami, Usop e Chopper sbarcano e scoprono che l'isola è popolata da zombie e la residenza del dottor Hogback. Il dottore ha usato le sue conoscenze per potenziare gli zombie e donarne i corpi ad un membro della Flotta dei Sette, responsabile del furto dell'ombra di Brook e di molti altri, Gekko Moria.

volume46.jpg

-------------------------------------------------------------------------------------------------

47. Tempo coperto con probabili precipitazioni d'ossa

Moria manda i suoi zombie a catturare i pirati di Cappello di paglia, che si erano precedentemente separati e stanno cercando di riunirsi. I sottoposti di Moria, tuttavia, rapiscono alcuni membri della ciurma e Brook, dopo aver salvato Franky e Robin, spiega loro che il membro della Flotta dei Sette, è solito rubare le ombre a coloro che arrivano a Thriller Bark, per inserirle nei cadaveri, rianimandoli e creando così un esercito di zombie. Gli individui rimasti senza ombra sono costretti a rimanere nel Triangolo Florian, protetti dalla nebbia, per nascondersi al sole che li ucciderebbe. Avendo perso le loro ombre, Sanji, Zoro e Rufy si professano determinati ad affrontare Moria. Il resto della ciurma viene poi a sapere da Franky che Brook era uno dei compagni di Lovoon, la balena gigante incontrata all'inizio della Rotta Maggiore, e che lo scheletro è ancora determinato a ricongiungersi con lei.

volume47.jpg

--------------------------------------------------------------------------------------------------

48. Le avventure di Ozu

Mentre i pirati di Cappello di paglia sono alla ricerca di Moria, incontrano Ozu, un gigantesco zombie nel quale è stata inserita l'ombra di Rufy. Prima di occuparsi di lui, la ciurma si divide per affrontare i più forti sottoposti di Moria, mentre Rufy affronta il membro della Flotta dei Sette. Sanji sconfigge Absalom e salva Nami, Usop batte Perona, essendo immune ai poteri del suo frutto del diavolo, mentre Nico Robin e Chopper si occupano di Hogback e di Victoria Cindry. Nel frattempo, Zoro sconfigge il samurai Ryuma, nel quale era inserita l'ombra di Brook, restituendola al suo legittimo proprietario. Sconfitti gli altri, i pirati di Rufy rivolgono la loro attenzione a Ozu.

volume48.jpg

-------------------------------------------------------------------------------------------------

49. Nightmare Rufy

Mentre Rufy insegue quest'ultimo per tutta Thriller Bark, il resto della ciurma si batte con Ozu. Tuttavia, quando questi sembrano avere la meglio, Moria raggiunge lo zombie e lo aiuta a sconfiggere i suoi avversari. Nel frattempo, Rufy si imbatte in un gruppo di pirati ai quali è stata rubata l'ombra, i quali, vedendo in Cappello di paglia le potenzialità per sconfiggere Moria, gli forniscono i mezzi per abbatterlo. Potenziato dalle cento ombre inserite nel suo corpo, Rufy, con l'aiuto della sua ciurma, riesce a sconfiggere Ozu. Mentre Thriller Bark esce dalla nebbia, Moria si rende conto che, una volta fuori, il sole ucciderà i suoi avversari. Nel frattempo, egli si potenzia assorbendo tutte le ombre presenti sull'isola con il suo Shadows Asgard.

volume49.jpg

------------------------------------------------------------------------------------------------

50. La raggiungeremo di nuovo

Rufy riesce a sconfiggere Moria facendo ritornare le ombre ai loro legittimi proprietari. Poco dopo sul campo di battaglia arriva Orso Bartholomew, un altro membro della Flotta dei Sette, incaricato dal Governo di eliminare la ciurma di Cappello di paglia. Dopo aver mostrato i suoi poteri, derivanti da un frutto del diavolo, e aver sconfitto l'intera ciurma, egli si appresta a uccidere Rufy. Tuttavia, prima che possa riuscirvi, Zoro lo convince a risparmiare il suo capitano subendo tutta la sofferenza provata da Rufy nel combattimento con Moria, grazie al frutto di Bartholomew. Dopo giorni di festeggiamenti, Brook entra nella ciurma di Cappello di paglia che salpa da Thriller Bark. Dopo essere giunti nei pressi della Linea Rossa incontrano la sirena Kayme e la stella marina Pappagu, che gli chiedono aiuto per salvare il loro amico Hacchan, catturato dai Tobiuo Riders.

volume50.jpg

--------------------------------------------------------------------------------------------------

51. Le undici supernove

Dopo essersi scontrati con Duval e i suoi uomini, i pirati di Cappello di paglia raggiungono l'arcipelago Sabaody, assieme a Pappagu, Kayme e Hacchan. Una volta lì scoprono che sull'isola spadroneggiano i Nobili mondiali, o Draghi Celesti, discendenti dei fondatori del Governo. Mentre sono in cerca di un rivestitore che renda la loro nave in grado di raggiungere l'isola degli uomini-pesce, Rufy viene a sapere che lui e Zoro sono parte di un gruppo di pirati che hanno raggiunto la metà della Rotta Maggiore con una taglia superiore ai cento milioni, definiti le Undici Supernove. Kayme viene rapita e messa all'asta per essere venduta come schiava e così la ciurma, assieme a Hacchan e a Duval, si reca alla casa d'aste per liberarla. Quando Hacchan viene ferito dal Drago celeste San Charloss, Rufy lo colpisce, richiamando sulla ciurma l'attenzione della Marina.

volume51.jpg

---------------------------------------------------------------------------------------------------

52. Roger e Rayleigh

In conseguenza al gesto di Rufy, dal quartier generale della Marina viene inviato un ammiraglio sull'arcipelago. La casa d'aste viene presa d'assedio dai marine e Rufy, aiutato dalle supernove Eustass Kid e Trafalgar Law, li affronta. Grazie all'intervento di Silvers Rayleigh e al supporto delle supernove, la ciurma di Cappello di paglia riesce a liberare Kayme e a fuggire verso il bar di Shakuyaku, dove scoprono che Rayleigh è stato il vicecapitano della ciurma di Roger. Il Re Oscuro accetta di rivestire la loro nave ma, mentre attendono che egli completi il lavoro, all'arcipelago arriva l'ammiraglio Kizaru insieme a Sentomaru e ad alcuni Pacifista, copie di Orso Bartholomew. Dopo essersi facilmente liberati delle altre supernove, gli agenti del governo attaccano Rufy e i suoi compagni, mettendoli in grande difficoltà. Rayleigh interviene in loro aiuto ma, sul posto, appare anche il vero Orso Bartholomew, che fa scomparire Zoro.

volume52.jpg

----------------------------------------------------------------------------------------------------

53. La natura di un re

Mentre Rayleigh affronta Kizaru, Orso scaglia via dall'arcipelago il resto della ciurma, Rufy compreso. Il ragazzo di gomma, atterra ad Amazon Lily, un'isola abitata solamente da donne, dove viene salvato da alcune componenti della tribù Kuja. Nonostante l'ingresso agli uomini sia proibito, Rufy stringe amicizia con Margaret, una delle donne che lo avevano aiutato. Venuta a sapere della presenza di Rufy, Boa Hancock, imperatrice dell'isola e membro della Flotta dei Sette, pietrifica Margaret e le sue amiche e condanna il ragazzo a morte. Durante il combattimento con le sorelle di Hancock, Rufy dimostra di possedere il potere noto come Ambizione. Quando Rufy antepone la sorte delle donne alla sua, l'imperatrice gli concede la grazia. Questa rivela poi a Rufy che sia lei che le sue sorelle in passato sono state schiave dei Draghi celesti, prima di essere liberate da Fisher Tiger. Rufy, dapprima intenzionato a tornare alle isole Sabaody per ritrovare i suoi compagni, apprende dell'imminente esecuzione di Ace e convince Hancock, ormai innamoratasi di lui, ad aiutarlo a salvare suo fratello, detenuto a Impel Down.

volume53.jpg

---------------------------------------------------------------------------------------------------

54. Ormai nessuno può più fermarlo

Dispersa per il mondo, la ciurma di Rufy tenta di ricongiungersi al capitano, mentre la Marina dispone le sue forze per affrontare Barbabianca. Facendo parte della Flotta dei Sette, Hancock riesce a far entrare Rufy a Impel Down col pretesto di voler vedere Ace. Cappello di paglia tenta di intrufolarsi nella struttura senza destare attenzione, ma, quando incontra la sua vecchia nemesi, Bagy, l'intera prigione è allertata della sua presenza. Rufy e Bagy discendono i primi tre livelli della prigione, superando le guardie che trovano sul loro cammino. Mentre attraversano Impel Down, al gruppo si uniscono altri nemici con cui Rufy ha avuto a che fare in passato, Mr. 2 e Mr. 3 ai quali il ragazzo di gomma chiede aiuto per liberare suo fratello. Mentre l'esecuzione di Ace si avvicina, il direttore della prigione, Magellan, si mobilita personalmente per fermare l'evasione.

volume54.jpg

-------------------------------------------------------------------------------------------------

55. Un gay all'inferno

Al quarto livello della prigione, Magellan intercetta Rufy e usa i suoi poteri basati sul veleno per intossicare Cappello di paglia fino a portarlo sull'orlo della morte. Mr. 2 libera Rufy e lo porta dal rivoluzionario Emporio Ivankov, che ha organizzato un rifugio per prigionieri all'interno della prigione stessa, allo scopo di farlo curare. Il trattamento, tuttavia, richiede diverse ore e costa al ragazzo di gomma dieci anni della sua vita. Al suo risveglio, Rufy viene a sapere che Ace è già in viaggio verso Marineford, luogo dove avverrà l'esecuzione. Determinato a salvare il fratello, egli convince Iva e altri due potenti prigionieri, Crocodile e Jinbe, ad aiutarlo. Il gruppo si appresta dunque a evadere da Impel Down.

volume55.jpg

-----------------------------------------------------------------------------------------------

56. Grazie

Mentre gli evasi avanzano verso l'uscita affrontando le guardie, a Impel Down giunge il nuovo componente della Flotta dei Sette, sostituto di Crocodile, Marshall D. Teach. Nonostante voglia vendicarsi per la cattura del fratello, avvenuta per mano di Barbanera, Rufy si batte con lui solo brevemente, prima di proseguire verso l'uscita. Alle porte della prigione, mentre Rufy tiene a bada Magellan con l'aiuto di Mr. 3, gli evasi riescono a procurarsi una nave e fanno rotta verso il quartier generale della Marina, grazie all'aiuto di Mr. 2, rimasto indietro per consentire agli altri la fuga. Nel frattempo, a Marineford, arriva Barbabianca e Sengoku rivela che Ace è il figlio del Re dei pirati, Gold Roger, tenuto nascosto alla Marina grazie al sacrificio della madre Portuguese D. Rouge, e poi cresciuto da Garp come nipote.

volume56.jpg

---------------------------------------------------------------------------------------------

57. In lotta per la vetta

Mentre la battaglia tra le forze di Barbabianca da una parte e la Marina e la Flotta dei Sette dall'altra ha inizio, gli abitanti dell'arcipelago Sabaody assistono allo scontro via lumacamera. I vari combattenti delle due fazioni danno sfoggio dei loro poteri, finché sul campo di battaglia non arrivano Rufy e degli evasi da Impel Down a dare man forte a Barbabianca e ai suoi alleati. Mentre Cappello di paglia tenta di farsi strada verso il patibolo affrontando numerosi avversari, Sengoku mette in atto la sua strategia per accerchiare le forze nemiche. Intanto, Squardo, capitano di una delle ciurme alleate di Barbabianca, lo trafigge inaspettatamente in quanto ingannato dall'ammiraglio Akainu.

volume57.jpg

------------------------------------------------------------------------------------------

58. Il nome di quest'epoca è "Barbabianca"

Barbabianca perdona Squardo e, nonostante sia ferito, scende in campo personalmente affrontando gli ammiragli. Ispirati dalla sua determinazione, diversi pirati aiutano Rufy a raggiungere il patibolo. Rufy, dopo essersi scontrato contemporaneamente con Aokiji, Akainu e Kizaru, riesce infine a salvare Ace grazie all'aiuto di Mr.3, mentre i pirati iniziano a ritirarsi e i marine, determinati a non perdere del tutto il controllo della situazione, si concentrano sul fermare Rufy e suo fratello. Barbabianca, comprendendo che la sua epoca è giunta alla fine, decide di immolarsi per consentire ai suoi di fuggire. Le trasmissioni, precedentemente interrotte, vengono riprese proprio mentre Ace, per proteggere Rufy, viene colpito da un pugno di magma di Akainu.

volume58.jpg

----------------------------------------------------------------------------------------

59. La morte di Portuguese D. Ace

Ace muore in seguito alla ferita inflittagli da Akainu, e Rufy sviene per il trauma. Barbabianca furioso abbatte l'ammiraglio, ma viene ucciso da Barbanera che compare all'improvviso sul campo di battaglia insieme ad alcuni prigionieri di Impel Down da lui liberati. Teach riesce ad acquisire il potere del frutto Gura Gura, con cui rade al suolo Marineford. Akainu nel frattempo si lancia all'inseguimento di Rufy e Jinbe, ferendoli gravemente e affrontando tutti i comandanti di Barbabianca. Koby tenta di fermare il conflitto, ma è solo con l'arrivo di Shanks a Marineford che Sengoku si convince a dichiarare la fine della guerra, mentre Rufy viene portato via da Trafalgar Law. Due settimane dopo, ad Amazon Lily, Rufy si dispera per la morte del fratello e rivive i ricordi del passato, di quando lui e Ace erano stati affidati da Garp a Curly Dadan e vivevano sull'isola Dawn insieme a un ragazzino di nome Sabo.

volume59.jpg

---------------------------------------------------------------------------------------

60. Fratellino mio

Ace, Rufy e Sabo fanno un patto di fratellanza tra loro. Il trio, però, viene diviso da Bluejam, un pirata corrotto dal nobile padre di Sabo che rivuole il proprio figlio, fuggito tempo addietro dalla casa paterna. Sabo scopre che il re di Goa e i nobili hanno intenzione di dare alle fiamme il Grey Terminal, la parte malfamata dell'isola. L'incendio coinvolge anche Ace, Rufy e la ciurma di Bluejam, che viene sconfitta da Dadan e Ace. Dopo l'apparente morte del loro amico per mano del Drago celeste San Jalmack, Rufy e Ace giurarono che si sarebbero sempre curati l'uno dell'altro. Con la morte di Ace, Rufy ha perso la voglia di vivere, ma, quando si ricorda che ha ancora i suoi compagni, egli organizza il suo ritorno all'arcipelago Sabaody dove si sono separati. Raggiunto Cappello di paglia, Rayleigh gli sconsiglia di tornare all'arcipelago, cosa che lo porterebbe solo a essere nuovamente sconfitto. Il re oscuro propone invece un approccio alternativo. Lui e Rufy attaccano il quartier generale della Marina apparendo su tutti i giornali. Conseguentemente, il resto della ciurma, attualmente in diverse parti del mondo, scopre un messaggio nascosto nella notizia dell'assalto.

volume60.jpg

---------------------------------------------------------------------------------------

61. L'alba di una nuova avventura nel Nuovo Mondo

Grazie al messaggio che Rufy ha fatto avere ai suoi compagni, i membri della ciurma capiscono che il loro incontro si terrà dopo due anni e non dopo tre giorni come precedentemente concordato. I compagni di Cappello di paglia utilizzano questo tempo per affinare le proprie capacità, mentre Rufy si allena con Silvers Rayleigh. Due anni dopo, i pirati arrivano all'arcipelago Sabaody. Dopo essersi liberati facilmente di una ciurma di impostori e di un gruppo di marine accompagnati da Sentomaru e due Pacifisti, i pirati si riuniscono presso la Thousand Sunny. Di nuovo insieme, la ciurma parte alla volta dell'isola degli uomini-pesce sfuggendo nuovamente alla Marina, grazie anche all'aiuto delle persone che li hanno aiutati durante la separazione.

volume61.jpg

---------------------------------------------------------------------------------------

62. Avventura sull'isola degli uomini-pesce

Negli abissi marini, i pirati di Cappello di paglia si imbattono in numerosi ostacoli: i fratelli Caribou e Coribou, un Kraken, i pirati Volanti, un vulcano sottomarino in eruzione e numerosi mostri marini. La ciurma riesce comunque a raggiungere l'isola degli uomini-pesce; dopo essere sfuggiti al gruppo di pirati capitanati da Hammond, membro dei Nuovi pirati uomini-pesce, la ciurma viene divisa. Tuttavia, grazie all'aiuto degli amichevoli abitanti del luogo, i membri della ciurma riescono a raggiungere l'isola. Rufy e i suoi amici, alla ricerca gli uni degli altri, incontrano diverse vecchie conoscenze ed esplorano l'isola. Quando l'indovina Madame Shirley predice che Rufy sarà responsabile della distruzione dell'isola, la ciurma viene invitata, con un pretesto, al palazzo reale. Giunti a palazzo, i pirati scoprono che gli abitanti hanno intenzione di imprigionarli e sono costretti a sconfiggere il re Nettuno e la guardia reale per evitare la cattura.

volume62.jpg

---------------------------------------------------------------------------------------

63. Otohime e Tiger

Vander Decken IX, un uomo-pesce col potere del frutto Mato Mato, e Hody Jones, il capo dei Nuovi pirati uomini-pesce, uniscono le loro forze per prendere il controllo dell'isola e attaccano il palazzo, facendo prigionieri il re e alcuni membri della ciurma. Nel frattempo, Rufy stringe amicizia con la principessa Shirahoshi e raggiunge con lei la Foresta marina dove incontrano Jinbe, che racconta a lui e ai membri della ciurma giunti lì la storia dell'isola. Sedici anni prima, lui e Arlong facevano parte dei pirati del Sole sotto la guida di Fisher Tiger. Mentre stavano aiutando una bambina umana a tornare a casa, Tiger venne attaccato da alcuni marine e morì in seguito alle ferite rifiutando una trasfusione di sangue umano che gli avrebbe salvato la vita. Jinbe divenne il capo dei pirati del Sole e Arlong decise di lasciare la ciurma. Intanto, la regina Otohime, che stava proseguendo i suoi sforzi per avvicinare gli uomini-pesce e gli umani, venne uccisa e, in punto di morte, chiese ai suoi tre figli di proteggere la sorella.

volume63.jpg

-----------------------------------------------------------------------------------

64. Centomila VS dieci

Nami afferma di non portare rancore agli uomini-pesce per quanto subìto per mano di Arlong. Nel frattempo, Hody trasmette su tutta l'isola un messaggio, nel quale afferma di voler prendere il controllo del regno e vendicarsi della ciurma di Rufy per aver sconfitto Arlong, scatenando il panico. Rufy decide di salvare i suoi compagni catturati, ma Jinbe lo ferma e gli propone un piano. L'ex membro della Flotta dei Sette e Shirahoshi si fanno catturare di proposito e, dopo che Hody ha confessato di essere il responsabile della morte della regina Otohime, i pirati di Cappello di paglia appaiono nella piazza, liberano gli ostaggi e recuperano la lettera del Drago celeste e le firme raccolte dalla regina. La ciurma inizia ad affrontare gli uomini di Hody, riuscendo a sconfiggerne gran parte, tuttavia, Vander Decken usa i suoi poteri per lanciare la Noah, una nave gigantesca, in direzione dell'isola, con l'intenzione di distruggerla.

volume64.jpg

--------------------------------------------------------------------------------------

65. Da zero

Mentre i pirati di Cappello di paglia combattono gli ufficiali dei Nuovi pirati uomini-pesce, Rufy ferma Shirahoshi dal voler sacrificare se stessa e vola fino a Noah con lei e suo fratello Fukaboshi. Hody tradisce Vander Decken e lo sconfigge prima di sfidare Rufy e i fratelli tritone. Mentre Rufy combatte con Hody, Decken cade privo di sensi, facendo di conseguenza precipitare la nave sull'isola. Mentre tutti gli abitanti dell'isola stanno evacuando, il principe Fukaboshi rivela a Rufy che Hody e i suoi seguaci sono dei mostri creati dal rancore che gli uomini-pesce nutrono verso gli umani, che non cercano la pace, ma solo il sangue. Incoraggiato da Fukaboshi, Rufy sconfigge Hody e tenta di distruggere la nave per salvare l'isola. Nel frattempo, il resto della ciurma e Jinbe sconfiggono gli ufficiali di Hody.

volume65.jpg

--------------------------------------------------------------------------------------

66. La strada che portava al Sole

Dopo che Shirahoshi ferma Rufy dal distruggere Noah, Jinbe dona il suo sangue a Rufy. Quando Rufy si riprende, Hody, Decken e i Nuovi pirati uomini-pesce vengono arrestati e tutte le accuse contro i pirati di Cappello di paglia ritirate. Mentre la ciurma e i cittadini dell'isola celebrano la vittoria, Robin rivela che in realtà Shirahoshi è l'arma ancestrale Poseidon. Caribou ruba il tesoro del regno, ma Rufy, Zoro e Sanji lo inseguono e lo recuperano. Rufy intercetta poi una chiamata di Big Mom, uno dei Quattro Imperatori, ai suoi scagnozzi e le dice di aver mangiato le caramelle destinate a lei, sfidandola a una lotta prima di darle il tesoro al posto delle caramelle. Shirahoshi fa promettere alla ciurma di incontrarsi di nuovo prima che questi partano dall'isola. Grazie a un gruppo di balene, Rufy e gli altri riescono a raggiungere finalmente il Nuovo Mondo. Rispondendo al lumacofono, sentono un uomo che chiede aiuto prima di essere attaccato. Dopo aver raggiunto Punk Hazard, un'isola per metà in fiamme e per metà coperta di ghiaccio, la ciurma si separa per visitarla, scontrandosi con un enorme drago.

volume66.jpg

---------------------------------------------------------------------------------------

67. Cool Fight

Mentre Rufy, Zoro, Robin e Usop visitano Punk Hazard, gli altri vengono catturati e incontrano una testa vivente appartenente a un samurai di nome Kin'emon, che è alla ricerca di suo figlio Momonosuke. Si imbattono poi in una stanza dove sono imprigionati dei bambini giganti, e cercano di liberarli. Brook, nel frattempo, scopre il busto del samurai. Un gruppo di soldati della Marina, guidato da Smoker e Tashigi, arriva sull'isola mentre Rufy e gli altri lungo la strada si confrontano con un gruppo di centauri. Nel frattempo, Smoker e Tashigi incontrano Trafalgar Law, ora membro della Flotta dei Sette; questi scambia le personalità di Franky, Sanji, Nami, Chopper, Smoker e Tashigi e sconfigge i marine, mentre Rufy e gli altri vengono salvati da Barbabruna. Rufy e gli altri vengono a sapere la storia di Punk Hazard, ex centro di ricerche del dottor Vegapunk e ora sotto il controllo dello scienziato Caesar Clown, alleato di Law. Poco dopo, gli Yeti Cool Brothers attaccano il nascondiglio del gruppo di Rufy dove rapiscono Nami (nel corpo di Franky), venendo sconfitti da Franky (nel corpo di Chopper) e da Rufy con l'aiuto di Law, che gli propone un'alleanza per sconfiggere uno dei Quattro Imperatori, Kaido delle Cento bestie.

volume67.jpg

---------------------------------------------------------------------------------------

68. Alleanza pirata

Rufy accetta l'alleanza con Law, il cui piano prevede di rapire Caesar, mentre questi risveglia il suo animale domestico, Smiley. Così, il gruppo di Rufy si reca dallo scienziato, mentre Law e Chopper entrano nel laboratorio e, a loro volta, i marine attaccano gli uomini di Caesar. Rufy inizia a combattere contro questi, ma sviene misteriosamente insieme a Smoker, Tashigi e i suoi compagni, mentre Law viene sconfitto dal capo del G-5 Vergo. Mentre Zoro, Sanji (nel corpo di Nami) e Brook aiutano Kin'emon a recuperare il suo torso, il gruppo di Rufy insieme a Law, Smoker e Tashigi, viene imprigionato e Law rivela che sia Vergo che Caesar lavorano per Donquixote Doflamingo. Nel nascondiglio, Nami (nel corpo di Sanji) e Usop vengono sconfitti da Caesar, giunto lì per recuperare i bambini. Lo scienziato dà quindi inizio al suo esperimento allo scopo di vendere ai potenziali acquirenti del Nuovo Mondo l'arma di sterminio definitiva Smiley, che si trasforma in una nuvola di gas in grado di pietrificare chiunque incontri. Caesar decide di utilizzare i prigionieri come cavie per il suo esperimento, ma questi riescono a fuggire grazie a Law, e danno inizio al loro contrattacco, insieme al resto della ciurma, ai marine, Barbabruna e Kin'emon, i quali sono sfuggiti al gas velenoso.

volume68.jpg

----------------------------------------------------------------------------------------

69. S.A.D.

Caesar decide di spostare l'esperimento all'interno del laboratorio. Nel frattempo, Vergo attacca Tashigi e i marine del G-5, ma viene fermato da Sanji. Rufy si scontra brevemente con Caesar, prima di essere fermato dalla sua segretaria Mone, mentre Law cerca di distruggere la stanza del S.A.D., sostanza che Caesar usa per creare frutti del diavolo artificiali chiamati Smile, che Doflamingo vende ai pezzi grossi del Nuovo Mondo. Doflamingo ordina quindi a Vergo di uccidere Law. Nel frattempo Mone riesce a far cadere Rufy in una discarica, dove incontra Momonosuke, il figlio di Kin'emon, diventato un drago dopo aver mangiato uno Smile, mentre Chopper, con l'aiuto di una bambina chiamata Mocia, cerca di salvare gli altri bambini dagli esperimenti di Caesar. Zoro e Tashigi sconfiggono Mone, che ha mangiato il frutto Yuki Yuki, mentre Chopper, con l'aiuto dei marine del G-5 riesce a sedare gli altri bambini. Grazie a Momonosuke, Rufy raggiunge Caesar e inizia a battersi con lui, mentre Law, con l'assistenza di Smoker, sconfigge Vergo.

volume69.jpg

--------------------------------------------------------------------------------------

70. Arriva Doflamingo

Rufy sconfigge Caesar, facendolo volare fuori dal laboratorio, dove Franky sta tenendo a bada i sicari inviati da Doflamingo: Buffalo e Baby 5. Mentre tutti abbandonano il laboratorio, Mone, su ordine di Doflamingo, cerca di attivare l'arma con cui anni prima Caesar distrusse l'isola, ma Caesar pugnala il suo cuore, credendo fosse quello di Smoker. Giunta fuori dal laboratorio, la ciurma sconfigge gli uomini di Doflamingo e cattura Caesar. Dopo i festeggiamenti, i marine riportano a casa i bambini, mentre la ciurma, con Law, Kin'emon e Momonosuke, si dirige a Dressrosa, la base di Doflamingo. Law contatta Doflamingo, dicendogli che se rinuncerà a far parte della Flotta dei Sette riavrà Caesar, altrimenti dovrà subire l'ira di Kaido, l'Imperatore che Rufy e Law vogliono abbattere, e lo stesso con cui Doflamingo è in affari. Furioso, questi si reca a Punk Hazard, dove attacca Smoker, venendo messo in fuga dall'arrivo di Aokiji, ritiratosi dalla marina. Doflamingo decide così di rinunciare al suo titolo, e Law si impegna a consegnare Caesar a Green Bit, un'isola vicino Dressrosa. Venuto a conoscenza della cosa, Akainu, ora Grandammiraglio, decide di inviare lì l'ammiraglio Fujitora.

volume70.jpg

-------------------------------------------------------------------------------------

71. Un colosseo di canaglie

La ciurma arriva a Dressrosa con l'intenzione di distruggere la fabbrica di Smile presente sull'isola. Una volta sbarcati, Rufy, Zoro, Sanji, Franky e Kin'emon scoprono che l'isola è abitata da giocattoli viventi che vivono integrati fra gli umani. Dopo che il gruppo si è separato, Rufy viene a sapere che Doflamingo ha organizzato un torneo nell'arena dell'isola che ha come premio il frutto del suo defunto fratello Ace. Rufy si iscrive così al torneo sotto falso nome, incontrando altri potenti combattenti interessati al frutto, divisi in quattro blocchi distinti; il Blocco A viene vinto dal membro della ciurma di Barbanera Jesus Burgess mentre il Blocco B dal pirata Bartolomeo. Intanto, Law, Robin e Usop si recano a Green Bit per consegnare Caesar a Doflamingo; una volta lì, Robin ed Usop vengono rapiti da una tribù di nani, i Tontatta, mentre Law viene attaccato da Doflamingo e Fujitora.

volume71.jpg

--------------------------------------------------------------------------------------

72. I dimenticati di Dressrosa

Sanji scopre da Violet, una subordinata di Doflamingo, che quest'ultimo non ha mai lasciato la Flotta dei Sette. Mentre Law combatte contro questi e Fujitora, Robin e Usop riescono a guadagnarsi la fiducia dei nani. Mentre Nami, Brook, Chopper e Momonosuke affrontano Jora, altra subordinata di Doflamingo, Rufy vince il Blocco C sconfiggendo Don Chinjao, nemico di suo nonno Garp. Franky intanto conosce un soldatino giocattolo che cammina con una gamba sola, che gli rivela che i giocattoli di Dressrosa sono esseri umani trasformati da un subordinato di Doflamingo e che il ricordo di loro è stato cancellato dalla memoria delle persone che li amavano. Sia il soldato che i nani fanno parte di un'alleanza che vuole sconfiggere Doflamingo e liberare il paese. Rufy intanto stringe amicizia con Rebecca, e viene a sapere che è una dei gladiatori costretti a combattere nel Colosseo per essersi opposti a Doflamingo e che è odiata dal popolo perché nipote del vecchio re di Dressrosa.

volume72.jpg

-----------------------------------------------------------------------------------

73. Operazione Dressrosa O.S.S.

Doflamingo sconfigge Law con l'aiuto di Fujitora, e gli rivela di essere stato un Drago celeste. Il gruppo di Nami si reca a Green Bit, e grazie all'aiuto di Sanji e Law, riescono a recuperare Caesar e a scappare mentre Law rimane a combattere con Doflamingo. A Dressrosa, mentre inizia il blocco D del torneo, i combattenti eliminati, fra cui l'ex re Riku Dold III, vengono imprigionati per poi essere trasformati in giocattoli, mentre il soldatino, che si scopre essere il padre di Rebecca Kyros, racconta a Usop, Robin e Franky come dieci anni prima Doflamingo prese il potere a Dressrosa usando le sue abilità per costringere re Riku e i suoi uomini a devastare il Paese. Nel frattempo, Doflamingo sconfigge Law e, insieme a Fujitora, lo porta al palazzo reale mentre la Sunny viene attaccata dalla ciurma di Big Mom. Di fronte a questi avvenimenti, Rufy decide di abbandonare il torneo per affrontare Doflamingo, venendo sostituito da un misterioso uomo appartenente all'Armata rivoluzionaria mentre i ribelli si preparano a sferrare l'attacco contro la fabbrica di Smile.

volume73.jpg

-----------------------------------------------------------------------------------

74. Ti starò sempre vicino

Mentre Robin, Usop e i nani percorrono i sotterranei che conducono alla fabbrica, Franky si batte contro i sottoposti di Doflamingo. Intanto, Rebecca riesce a vincere il blocco D dopo che la seconda personalità di Cavendish sconfigge tutti i gladiatori del blocco per poi riaddormentarsi lasciando in piedi solo lei. I finalisti si affrontano in uno scontro tutti contro tutti per ottenere il Mera Mera. Rufy, Zoro e Kin'emon grazie all'aiuto di Violet, entrano nel palazzo reale, ma vengono attaccati da Pica, ufficiale di Doflamingo. A loro si unisce il soldatino, recatosi a palazzo per assassinare Doflamingo. Nei sotterranei i nani mettono a punto una strategia per neutralizzare Sugar, la responsabile della trasformazione in giocattoli, ma vengono catturati da Trébol, la sua guardia del corpo. Spinto dalla fiducia che gli altri ripongono in lui, Usop affronta i nemici e, nonostante venga sconfitto, riesce lo stesso a far svenire Sugar e a portare a termine il piano.

volume74.jpg

-------------------------------------------------------------------------------------

75. Ringraziamento

In seguito allo svenimento di Sugar, tutti coloro che erano stati trasformati in giocattoli riacquistano le loro vere sembianze. Mentre il paese cade nel caos, il sostituto di Rufy distrugge l'arena e si impossessa del Mera Mera, rivelando la sua identità: si tratta di Sabo, creduto morto e ora vicecomandante dell'Armata rivoluzionaria. Messo alle strette, Doflamingo gioca la sua ultima carta: chiude l'intera Dressrosa in una gabbia fatta di fili, e dà inizio a un gioco di sopravvivenza che avrà termine solo con la sua morte o con quella di Rufy e dei suoi alleati. Deciso a sconfiggere Doflamingo, Rufy si lancia nuovamente verso il palazzo reale, insieme a Zoro e Law. A loro si uniscono numerosi combattenti del Colosseo, intenzionati ad aiutarlo. Mentre il gruppo attacca il palazzo reale, Sabo tiene a bada la Marina affrontando l'ammiraglio Fujitora.

volume75.jpg

--------------------------------------------------------------------------------------

76. Non badarci e avanza

Rufy e Law, accompagnati da Kyros e Cavendish, continuano la loro avanzata, mentre gli altri combattenti del colosseo tengono a bada gli uomini di Doflamingo. Nel frattempo, Kin'emon ritrova il suo compagno Kanjuro, mentre Franky, grazie all'aiuto dei nani, riesce a entrare nella Fabbrica di Smile. Mentre Zoro affronta Pica, Robin, insieme a Rebecca e Bartolomeo, si reca a dare man forte al gruppo di Rufy. Raggiunto il palazzo, Kyros affronta Diamante, mentre Sugar tenta di trasformare Rufy e Law in giocattoli, ma sviene nuovamente per via di un colpo a distanza sparato da Usop. Rufy e Law raggiungono Doflamingo e iniziano a battersi con lui. Durante lo scontro, Doflamingo svela il suo passato ai due pirati e Law ricorda di quando anni prima si unì alla ciurma di Doflamingo e fece conoscenza del fratello di quest'ultimo, Donquixote Rosinante, un personaggio silenzioso e violento.

volume76.jpg

-----------------------------------------------------------------------------------------

77. Smile

Poiché Law era affetto da una malattia incurabile, Rosinante, che in realtà era un infiltrato della Marina, decise di prenderlo sotto la sua ala per trovare una cura alla sua condizione, raggiungendo molti ospedali, ma senza ottenere risultati. Venuto a sapere dal fratello che ci sarebbe stato lo scambio del frutto Ope Ope fra un pirata e il Governo, raggiunse l'isola dove sarebbe avvenuto lo scambio e riuscí a rubare il frutto, facendolo mangiare a Law. Doflamingo scoprì la verità sul fratello, e, infuriato, lo uccise. Law decise così di vendicare l'amico. Doflamingo ha nuovamente la meglio su Law amputandogli un braccio, mentre Rufy si ritrova ad affrontare Bellamy, deciso a combattere fino alla morte per difendere il suo onore. Nel frattempo gli alleati di Rufy affrontano i sottoposti di Doflamingo: il gigante Hajrudin sconfigge Machvise, Lao G sconfigge Chinjao, per poi essere sconfitto dal nipote Sai, mentre Cavendish e Bartolomeo sconfiggono Dellinger e Gladius. Al palazzo reale i nani portano in salvo la loro principessa Manshelly dalle grinfie di Jora, mentre alla Fabbrica di Smile Franky sconfigge Señor Pink dopo un impegnativo combattimento.

volume77.jpg

--------------------------------------------------------------------------------------------

78. Il carisma del male

Grazie all'aiuto di Robin, Kyros sconfigge Diamante, vendicando così la morte della moglie, mentre Zoro, aiutato da Orlumbus ed Elizabello II, abbatte Pica. Mentre i nani guidati da Franky distruggono la Fabbrica di Smile, Rufy sconfigge nuovamente Bellamy e raggiunge Doflamingo, che insieme a Trébol sta infierendo su Law. Il membro della Flotta dei Sette inizia quindi a far restringere la gabbia per uccelli allo scopo di uccidere tutti gli abitanti di Dressrosa e Rufy, dopo avergli impedito di uccidere Law, inizia a battersi con lui. Trébol tenta di intromettersi nello scontro, ma viene sconfitto da Law, mentre Rufy decide di sfoderare una nuova tecnica, il Gear Fourth, con la quale mette in serie difficoltà Doflamingo.

volume78.jpg

-------------------------------------------------------------------------------------------

79. Lucy!

Prima che Rufy possa dare il colpo di grazia all'avversario, l'effetto del Gear Fourth termina lasciandolo stremato. Diversi concorrenti del colosseo decidono così di attaccare Doflamingo per fargli recuperare le forze, mentre gli altri presenti tentano di fermare la gabbia. Ripresosi, Rufy sconfigge definitivamente Doflamingo usando il Gear Fourth e fa sparire la gabbia. I marine arrestano Doflamingo e la sua ciurma, e Fujitora si scusa con re Riku da parte del Governo mondiale per aver permesso a Doflamingo di impadronirsi del Paese. Scoperto l'accaduto, Akainu ordina a Fujitora di catturare Rufy e Law. Quella sera Sabo spiega alla ciurma il motivo per cui non si è messo in contatto con Rufy fino a quel momento, dopodiché abbandona l'isola. Nel frattempo il gruppo della Sunny affronta alcuni pirati, mentre l'alleanza pirata formata da Eustass Kid, Scratchman Apoo e Basil Hawkins incontra l'Imperatore Kaido.

volume79.jpg

------------------------------------------------------------------------------------------

80. Si alza il sipario

Tre giorni dopo lo scontro con Doflamingo, la ciurma si appresta a lasciare Dressrosa, ma Rufy decide di rimanere indietro per aiutare Rebecca a ricongiungersi con suo padre. I cittadini, riconoscenti verso Rufy, gli ricambiano il favore permettendogli la fuga dalla Marina. Dopo essere fuggiti dall'isola, gli alleati di Rufy gli chiedono di prendere le loro ciurme sotto la propria bandiera, e nonostante egli rifiuti l'offerta per non togliere loro la libertà, essi ammirati dal suo gesto decidono lo stesso di diventare suoi sottoposti. Dopo i festeggiamenti, la ciurma, Law e i samurai, accompagnati da Bartolomeo, partono per recuperare i loro compagni. Il gruppo quindi raggiunge Zou, un'isola collocata sul dorso di un enorme elefante e fanno la conoscenza dei visoni, una tribù di animali umanoidi che vivono sull'isola e si ricongiungono ai propri compagni, che li aggiornano sugli ultimi avvenimenti.

volume80.jpg

-------------------------------------------------------------------------------------------

81. Andiamo ad incontrare il potente Nekomamushi

Diciassette giorni prima dell'arrivo di Rufy, Jack, braccio destro di Kaido, attaccò Zou alla ricerca di Raizo, un ninja compagno di viaggio dei samurai. I visoni, inizialmente in vantaggio, vennero sconfitti dopo cinque giorni di lotta da un'arma a gas creata da Caesar Clown. Sanji e il suo gruppo arrivarono il giorno dopo e, dopo avere messo in fuga i rimanenti pirati, curarono i visoni diventandone i benefattori. Nove giorni dopo Capone Bege, un pirata alleato di Big Mom, arriva sull'isola per catturare Caesar e informa Sanji che Big Mom vuole farlo sposare con una delle sue figlie, per assicurarsi il supporto della famigerata famiglia di assassini di Sanji, i Vinsmoke. Allo scopo di risolvere la faccenda, il cuoco decide di salpare da Zou insieme a Capone e allo scienziato. Rufy allora pianifica di andare insieme a Pekoms, un visone sottoposto di Big Mom, alla cerimonia per impedire il matrimonio. Quando Kin'emon e Kanjuro raggiungono Zou, i visoni rivelano che Raizo in realtà è sempre stato sull'isola.

volume81.jpg

------------------------------------------------------------------------------------------

82. Un mondo inquieto

La ciurma scopre che Momonosuke non è il figlio di Kin'emon, ma l'erede di una nobile famiglia di Wano. Mentre la ciurma fa la conoscenza di Raizo, Robin scopre che sull'isola è custodito un Poignee Griffe che, unito ad altri tre, consente di conoscere l'ubicazione di Raftel, l'isola dove è custodito il One Piece. La famiglia di Momonosuke fu la creatrice dei Poignee Griffe, pertanto Kaido ha invaso Wano e ucciso il padre di Momonosuke nel tentativo di scoprire i segreti di Raftel. Su richiesta di Momonosuke, i samurai e i visoni si uniscono all'alleanza di Rufy e Law per abbattere Kaido. Nello stesso momento Jack torna a Zou e decide di abbattere l'enorme elefante che sostiene l'isola, ma l'animale, su ordine di Momonosuke, spazza via l'intera flotta con un colpo di proboscide. La ciurma e i rispettivi alleati decidono di dividersi e Rufy, Nami, Chopper e Brook, accompagnati da Pekoms e altri due visoni, Pedro e Carrot, partono al salvataggio di Sanji. Lungo il tragitto si imbattono in una nave della famiglia Vinsmoke, che però non si dimostra ostile e cura Rufy da un'intossicazione. Il gruppo entra così nel territorio di Big Mom, ignaro che l'Imperatrice è già a conoscenza del loro arrivo.

volume82.jpg

---------------------------------------------------------------------------------------------

83. L'imperatrice pirata Charlotte Linlin

La ciurma fa la conoscenza di Charlotte Pudding, la figlia di Big Mom promessa in sposa a Sanji, che si offre di aiutarli a ricongiungersi con il compagno. Nel frattempo Jinbe si reca dall'Imperatrice per comunicarle di voler lasciare la sua flotta e lei accetta a patto che Jinbe sacrifichi una parte del suo corpo. Il giorno seguente la ciurma raggiunge l'isola dove risiede Big Mom e si separa: il gruppo di Rufy si avventura in un bosco pieno di insidie. Sanji nel frattempo viene portato sulla nave-isola della sua famiglia, dove viene sfidato dal padre Vinsmoke Judge, ma perde e viene obbligato ad accettare le nozze. Intanto Big Mom incarica Caesar di creare un siero in grado di rendere le persone giganti, mentre Capone si sbarazza di Pekoms. Nella foresta, Chopper e Carrot vengono catturati da Charlotte Brulee, mentre Rufy e Nami fanno la conoscenza di Pound, un ex marito di Big Mom e padre di Laura, che gli rivela che l'imperatrice usa i poteri del suo frutto per prendere l'anima delle persone e inserirle negli oggetti. Il gruppo viene poi attaccato da uno dei Generali Sweet, Cracker, che ingaggia uno scontro con Rufy. Il giorno dopo i fratelli di Sanji arrivano sull'isola per il matrimonio.

volume83.jpg

---------------------------------------------------------------------------------------------

84. Rufy contro Sanji

Il padre di Sanji minaccia quest'ultimo, affermando che farà uccidere Zef se questi non collaborerà. Sanji viene poi a sapere dai suoi fratelli che i Vinsmoke possono contare su un esercito di soldati artificiali e ripensa agli eventi che lo portarono ad allontanarsi dalla sua famiglia. Nel frattempo, dopo alcune ore di combattimento, Rufy riesce a sconfiggere Cracker grazie all'aiuto di Nami, e i due escono dal bosco, incontrando Sanji e i Vinsmoke lungo il tragitto. Sanji però, non volendo mettere Zef in pericolo, rifiuta di andarsene con loro, arrivando anche a colpire Rufy, che non reagisce. Mentre i Vinsmoke si dirigono verso il castello di Big Mom, Rufy e Nami affrontano l'esercito inviatogli contro dall'Imperatrice, venendo sopraffatti e catturati. All'interno del castello, Big Mom interroga Rufy e Nami, scopre che i due sono amici di Laura, e Rufy la sfida per il titolo di Re dei pirati. Nel frattempo Brook e Pedro si intrufolano nelle stanze del tesoro dell'isola per fare delle copie dei Poignee Griffe.

volume84.jpg

------------------------------------------------------------------------------------------

85. Bugiardo

Nel mondo degli specchi Chopper e Carrot sconfiggono Brulee e i suoi sottoposti, prendendola in ostaggio e Brook e Pedro attaccano i soldati di Big Mom, ma vengono fermati rispettivamente da Big Mom che cattura lo scheletro, e Tamago, che costringe il visone alla fuga. Sanji nel frattempo, spiando una conversazione tra Pudding e sua sorella Reiju, scopre che il vero scopo di Big Mom è uccidere i Vinsmoke durante il matrimonio e impadronirsi della loro tecnologia. Jinbe intanto libera Nami e Rufy, e quest'ultimo decide di recarsi nel luogo dove aveva promesso di rincontrare Sanji, mentre Chopper e Carrot usano il mondo degli specchi per soccorrere i loro compagni. Il gruppo riesce a soccorrere Brook, scoprendo che questi è riuscito a fare delle copie dei Poignee Griffe. Sanji, capito il suo errore, fugge dal castello e si ricongiunge a Rufy, chiedendogli aiuto per salvare la sua famiglia. Su suggerimento di Jinbe, la ciurma decide di stringere un'alleanza con Capone, che ha liberato Caesar ed è intenzionato ad uccidere Big Mom durante la cerimonia.

volume85.jpg

------------------------------------------------------------------------------------------

86. Il piano per assassinare l'imperatrice

Bege spiega ai suoi alleati i dettagli del piano con cui assassineranno Big Mom. Per assicurarne la riuscita, utilizzeranno alcune armi create da Caesar e, per indebolire l'Imperatrice, sfrutteranno il suo punto debole: distruggere una foto di una donna chiamata Madre Carmel, a cui Big Mom tiene moltissimo. Il giorno dopo comincia la cerimonia, ma quando arriva il momento di sparare a Sanji, Pudding esita a causa di un complimento del ragazzo al suo terzo occhio. La situazione peggiora quando alcuni cloni di Rufy creati da Brulee saltano fuori dalla torta nuziale creando panico generale e facendo infuriare Big Mom. Brook ne approfitta per distruggere la foto di Carmel, evento che traumatizza Linlin al punto da farle sprigionare l'Ambizione del Re che fa perdere i sensi alla maggior parte dei presenti e salva la vita ai Vinsmoke, che erano stati circondati dai figli di Big Mom. Il piano di Bege però fallisce a causa di un urlo troppo forte di Big Mom che distrugge i razzi di Caesar e così Rufy ed i suoi alleati si ritrovano circondati dai Pirati di Big Mom.

volume86.jpg

-------------------------------------------------------------------------------------------

87. Non è dolce

Nel tentativo di guadagnare tempo e consentire agli altri di fuggire, Rufy, Sanji e i Vinsmoke provano ad affrontare la ciurma di Big Mom, venendo sopraffatti. In quel momento, lo scrigno riempito di esplosivo donato in precedenza a Big Mom esplode alle basi del castello, facendo crollare la struttura e consentendo così la fuga della ciurma e dei suoi alleati. Subito dopo Big Mom, colpita da un attacco di fame, si getta all'inseguimento della ciurma, credendo che conservino una seconda torta nuziale. Durate la fuga la ciurma viene raggiunta da Pudding e Chiffon, moglie di Bege, che chiedono a Sanji di aiutarle e preparare una torta in grado di fermare Big Mom. Il resto della ciurma raggiunge la Sunny, che nel frattempo è stata occupata dai pirati di Big Mom. Pedro quindi si fa esplodere per consentire agli altri di fuggire, mentre Rufy trascina il Generale Sweet Katakuri con sé dentro il mondo degli specchi per affrontarlo.

volume87.jpg

-------------------------------------------------------------------------------------------

88. Leone

La ciurma riesce a sfuggire ad un attacco di Big Mom grazie a Jinbe, mentre nel mondo degli specchi Katakuri sembra avere la meglio contro Rufy, il quale è costretto a fuggire. I Vinsmoke nel frattempo sconfiggono un drappello di nemici e si dirigono verso la ciurma di Rufy. Sull'isola Cacao, Sanji, Pudding e Chiffon finiscono di preparare la torta e, grazie al sacrificio di Pound, riescono a portarla sulla nave di Bege ed a salpare. Intanto la Sunny viene raggiunta e circondata dalla flotta nemica, ma Carrot si trasforma in Sulong, annientando un gran numero di pirati e navi. Mentre Rufy torna nel mondo degli specchi e riprende il duello con Katakuri, Big Mom, notevolmente dimagrita, piomba con un salto a bordo della nave.

volume88.jpg

------------------------------------------------------------------------------------------

89. Bad End Musical

La ciurma riesce a respingere l'attacco di Big Mom e a gettarla fuori dalla Sunny. Quando la nave di Bege arriva sul posto con la torta, l'imperatrice si lancia al suo inseguimento, mentre Sanji si reca sull'isola di Cacao, dove si è radunato un esercito, per salvare Rufy. Dopo un duro combattimento, Rufy ha la meglio su Katakuri grazie alla nuova forma del Gear Fourth, e viene aiutato ad uscire dal mondo degli specchi da Pekoms, che ha catturato Brulee. Ritrovatosi a Cacao, Rufy insieme a Sanji vengono circondati dai nemici, ma in loro aiuto intervengono prima i Vinsmoke e la flotta del Germa, che permettono loro di lasciare l'isola, e poi i Pirati del Sole. Big Mom intanto riesce a mangiare la torta nuziale.

volume89.jpg

----------------------------------------------------------------------------------------

90. Il Santuario di Marijoa

I pirati del Sole impediscono alla ciurma di Big Mom di attaccare la Sunny, e Jinbe decide di rimanere indietro per aiutare i suoi vecchi compagni, promettendo a Rufy di rivedersi a Wano. Mentre la ciurma lascia le acque di Tottoland, Big Mom arriva sul luogo dello scontro. Qualche giorno dopo, i giornali riportano ingigantiti gli avvenimenti accaduti, e Rufy scopre che la sua nuova taglia risulta superiore al miliardo di Berry. A Marijoa, i regnanti di tutto il mondo si radunano per partecipare al Reverie, mentre Sabo e i comandanti dell'Armata rivoluzionaria si infiltrano allo scopo di salvare Orso Bartholomew. Nel frattempo la ciurma prosegue verso Wano, ma arrivati nei pressi dell'isola la nave viene intrappolata in un vortice e Rufy si ritrova isolato dagli altri su una spiaggia.

volume90.jpg

---------------------------------------------------------------------------------------

91. Avventura nel paese dei samurai

Rufy salva una bambina di nome O-Tama dal rapimento da parte di alcuni uomini di Kaido, e questa gli offre il pranzo in segno di gratitudine. Quando la bambina inizia a stare male per avere bevuto dal fiume inquinato dalle industrie di Kaido, Rufy decide di portarla in ospedale. Lungo la strada incontra Zoro che ha salvato una donna e subito dopo i due vengono raggiunti da Hawkins, che si è unito a Kaido, e con cui iniziano un breve scontro. O-Tsuru, la donna salvata da Zoro, chiede di portare O-Tama presso la sua dimora per curarla. Qui la bambina viene nuovamente rapita dai sottoposti di Kaido, cosi Rufy, Zoro e una donna samurai chiamata O-Kiku partono alla volta del villaggio dov'è tenuta prigioniera, sconfiggendo numerosi sottoposti di Kaido. Law porta Rufy e Zoro alle rovine del castello dei Kozuki dove si sono radunati il gruppo della Sunny, Momonosuke e Kin'emon. Quest'ultimo rivela che loro vengono dalla Wano di vent'anni prima, e sono giunti nel presente grazie ai poteri della madre di Momonosuke. Spiega poi il piano per sconfiggere lo shogun Orochi e Kaido. Intanto Jack raggiunge Wano in cerca di Rufy e si scontra contro il bandito Shutenmaru. Ad un tratto appare Kaido, in forma di drago, che ordina a Jack di portargli Rufy e Law.

volume91.jpg

-----------------------------------------------------------------------------------------

92. Entra in scena la cortigiana Komurasaki

Rufy attacca Kaido, scaraventandolo a terra; quest'ultimo però si rialza e lo sconfigge con un solo colpo. Kaido ordina di imprigionare Rufy a Udon, dove si trova anche Kid, mentre Hawkins impedisce a Law di salvare Cappello di paglia. Lo shogun di Wano, Kurozumi Orochi, organizza un banchetto al quale partecipa anche la più famosa cortigiana dell'isola, Komurasaki. I pirati di Big Mom risalgono la cascata che conduce a Wano facendo trainare la loro nave dalle carpe, ma una volta raggiunta la sommità, quest'ultima viene respinta da King e Big Mom precipita nella cascata. Nel frattempo, Page One affronta Sanji, il quale indossa la sua Raid Suit. Chopper, Momonosuke, Kiku e Tama raggiungono la spiaggia di Kuri, dove si imbattono in Big Mom, priva di memoria.

volume92.jpg

----------------------------------------------------------------------------------------

93. Il più amato del quartiere di Ebisu

Durante il banchetto, Orochi confessa di temere il ritorno dei Kozuki, e si adira quando una bambina di nome Toko ride di lui. La situazione precipita dopo che i Pirati di Cappello di paglia entrano in azione per difendere la bambina, mentre Kyoshiro, un samurai al seguito di Orochi, colpisce con un fendente apparentemente mortale Komurasaki. Nella prigione, Rufy stringe amicizia con un vecchio prigioniero di nome Hyogoro e si ribella contro i carcerieri, ma viene portato di fronte a Queen, dove rifiuta la sua proposta di diventare un sottoposto di Kaido. Queen fa mettere a Rufy e Hyogoro dei collari che li decapiteranno se usciranno dal ring sul quale dovranno affrontare i suoi sottoposti. A Ringo, Zoro affronta il ladro che gli aveva rubato la spada, ma è costretto a rinunciare per salvare una ragazza e una bambina da Kamazo, che sconfigge. In una casa lì vicino, la donna lo cura e le rivela di essere la sorella di Momonosuke, Hiyori. A Udon, Rufy e Hyogoro affrontano sul ring i Pirati delle cento bestie, mentre nella Capitale dei fiori viene crocifisso Shimotsuki Yasuie, ex daimyo fedele ai Kozuki. Il condannato rivela i metodi che l'attuale shogun usò per salire al potere, ma viene poi raggiunto da Orochi, che, provocato, gli spara insieme alle sue guardie, uccidendolo.

volume93.jpg

------------------------------------------------------------------------------------------

94. Il sogno dei soldati più forti

Hiyori spiega a Zoro che i cittadini di Ebisu hanno smesso di provare emozioni al di fuori della gioia dopo aver mangiato degli Smile difettosi. Quando Orochi vede Toko raggiungere il defunto padre, le spara, ma Sanji e Zoro intervengono in sua difesa. Nel frattempo ad Udon giungono Kid, nuovamente catturato, e Kamazo, che è in realtà Killer. Queen ordina di immergerli in acqua fintanto che Rufy e Hyogoro saranno in vita sul ring. Tuttavia Big Mom sfonda i cancelli della prigione, seminando il panico. Colpita da Queen, Big Mom recupera la memoria, ma poi si addormenta e viene portata al cospetto di Kaido, e i due Imperatori si affrontano. Poco dopo Kawamatsu, liberato da Raizo, sconfigge alcuni membri della ciurma di Kaido. Rufy e i suoi alleati danno così inizio ad una rivolta, che si conclude con la conquista della prigione. I prigionieri si inchinano a Momonosuke, mentre Ashura Doji accetta di unirsi a Kin'emon e Inuarashi per sconfiggere Kaido ed Orochi. Law si fa imprigionare da Hawkins in cambio della liberazione dei propri compagni. Kawamatsu, Hiyori e Zoro raggiungono il nascondiglio delle armi di Ringo, e Hiyori chiede a Zoro di cedere Shusui in cambio di Enma, la spada con cui Oden riuscì a ferire Kaido.

volume94.jpg

-------------------------------------------------------------------------------------------

95. L'avventura di Oden

Gran parte degli alleati si riuniscono qualche giorno dopo ad Amigasa, dove Kin'emon rivela il loro nuovo punto di partenza per Onigashima, in base al messaggio lasciato da Yasuie, mentre Law viene liberato da un misterioso individuo. Nel frattempo, Kaido e Big Mom decidono di allearsi, mentre viene rivelato che il Governo Mondiale ha deciso di sciogliere la Flotta dei Sette. Il giorno successivo, Orochi scopre il luogo in cui i nemici si riuniranno, per questo fa distruggere alcuni ponti che collegano le varie regioni della nazione. Trentanove anni prima dell'inizio della narrazione, Kozuki Oden, pur essendo il figlio dello shogun, dato che era spesso coinvolto in azioni violente, venne esiliato dalla capitale. Si recò così a Kuri e sconfisse Ashura Doji, il criminale più pericoloso tra tutti e convertì gli altri alla retta via, obbligandoli ad imparare ad essere dei lavoratori, e venendo cosi nominato dal padre daimyo di Kuri. Qualche anno più tardi i Pirati di Barbabianca naufragarono sull'isola e Oden chiese a Edward Newgate di poter entrare nel suo equipaggio. Il pirata accettò, così Inuarashi, Nekomamushi e Izo seguirono il loro padrone.

volume95.jpg

----------------------------------------------------------------------------------------

96. L'oden dev'essere ardente

Mentre a Wano, Orochi era impegnato in un complotto per usurpare lo shogunato, i pirati di Barbabianca incontrarono e combatterono i pirati di Roger e, in seguito, Oden si recò con Roger per aiutarlo a trovare l'isola finale. I pirati di Roger raggiunsero l'isola, dove Roger trovò il tesoro lasciato da Joy Boy, il One Piece. La storia di Joy Boy fece ridere lui e tutta la sua ciurma, così Roger decise di chiamare l'isola finale "Laugh Tale". Roger sciolse il suo equipaggio e Oden tornò a Wano. Lì scopri che Orochi era diventato shogun, cosa che lo spinse ad attaccarlo. Oden non riuscì ad uccidere Orochi e fu costretto a ballare nudo per strada ogni settimana per cinque anni. Tuttavia, dopo aver sentito che Kaido aveva attaccato la famiglia Hyogoro, Oden e i suoi servitori si recarono a combatterlo, ma furono sconfitti e condannati ad essere bolliti vivi, ma Oden fece un patto in base al quale sarebbero stati liberati se fossero sopravvissuti per un'ora, per poi sollevare i suoi uomini sopra la testa mentre si trovava nell'olio bollente. Oden sopravvisse, ma Orochi si rimangiò l'accordo. Prima che Kaido lo uccidesse, Oden permise ai suoi uomini di scappare. Denjiro, uno dei samurai, assunse l'identità di Kyoshiro e iniziò a prendersi cura di Hiyori, che assunse l'identità di Komurasaki. Nel presente, Kin'emon e i suoi compagni sono affrontati da una flotta di nemici e Kanjuro rivela di essere la spia che fornisce informazioni a Orochi. Tuttavia, Rufy, Law e Kid vengono in loro soccorso.

volume96.jpg

--------------------------------------------------------------------------------------

97. La mia bibbia

Il resto dell'alleanza si unisce ai Foderi Rossi al porto di Tokage, essendo riusciti a superare in astuzia Kanjuro e Orochi a causa di una manovra inaspettata di Kin'emon. Kanjuro vola verso Onigashima con Momonosuke, e Jinbe si unisce alla ciurma e aiuta loro e l'alleanza a sconfiggere i nemici. L'alleanza arriva sull'isola e inizia la loro invasione. Con l'avanzare dell'alleanza, i Tobi Roppo sono chiamati a incontrare Kaido, che incarica loro di trovare suo figlio scomparso Yamato. Rufy e Zoro iniziano a causare problemi nella base di Kaido e vengono attaccati da Scratchmen Apoo. I Pirati di Big Mom tentano di raggiungere nuovamente Wano, ma vengono fermati da Marco che si dirige sull'isola con Nekomamushi e Izo. Kanjuro porta Momonosuke a Orochi e Kaido, mentre parte dell'alleanza viene attaccata da Big Mom. Rufy incontra i Tobi Roppo Ulti e Page One e combatte con loro. Yamato quindi interviene e fugge con Rufy, avendo voluto incontrarlo. Kaido interrompe l'esecuzione di Momonosuke per annunciare il suo progetto per la "Nuova Onigashima". Nel frattempo, Rufy viene a sapere del vero aspetto e degli obiettivi di Yamato.

volume97.jpg

-------------------------------------------------------------------------------------

98. Kin, il broccato dei fedeli vassalli

I Foderi Rossi affrontano Kanjuro, mentre Kaido decapita Orochi avendo in mente, insieme a Big Mom, di voler conquistare Wano e prendersi il One Piece. Di fronte all'esecuzione, Momonosuke raccoglie il coraggio di proclamare di essere il figlio di Oden. Dopo la vittoria su Kanjuro, i Foderi perforano con successo la pelle di Kaido usando la stessa tecnica di Oden. Dopo essersi rialzato, Kaido combatte i foderi sul tetto del palazzo. I visoni si uniscono ai Foderi sul tetto e attivano le loro forme Sulong contro le forze di Kaido e Jack. All'interno, Sanji salva Momonosuke e si scontra con King, mentre gli altri affrontano Big Mom. La ciurma si unisce contro King, Queen e i Numbers per portare Rufy sul tetto della cupola. Queen e Who's Who scoprono che X Drake è un agente sotto copertura, costringendolo ad unirsi all'alleanza di Cappello di Paglia e combattere al loro fianco. Kaido si fa avanti per combattere i Foderi dopo che Inuarashi e Nekomamushi hanno sconfitto Jack. I foderi colpiscono Kaido con una varietà di tecniche, che sono in grado di ferirlo con successo. Mentre Rufy si dirige verso il tetto, Queen attacca l'alleanza con un nuovo virus e dà l'antidoto ad Apoo, costringendo Zoro e Drake a collaborare ed inseguirlo. Nel frattempo, Yamato protegge Momonosuke e Shinobu dopo aver avuto la possibilità di parlare con loro.

volume98.jpg

-------------------------------------------------------------------------------------

99. Rufy Cappello di Paglia

O-Tama e Komachiyo arrivano su Onigashima e salvano Nami e Usop da Ulti e Page One. Franky affronta Sasaki, permettendo a Yamato di fuggire con Momonosuke e Shinobu. Nel frattempo, Kaido affronta i Foderi Rossi. Sanji viene attirato in una trappola da Black Maria, mentre Zoro sconfigge Apoo e ottiene gli anticorpi del virus per Chopper. Dopo aver sconfitto i Foderi, Kaido solleva l'isola in aria per spostarla nel paese di Wano e farla cadere sulla Capitale dei Fiori. Jinbe affronta Who's Who e lui, Sasaki e Black Maria rivelano i loro Frutti del diavolo. Yamato racconta a Momonosuke di come ha incontrato Ace anni prima, mentre Big Mom raggiunge Kaido sul tetto del palazzo. Rufy, Zoro, Law, Kid e Killer raggiungono i due Imperatori e iniziano ad affrontarli, mentre degli agenti del CP0 seguono l'andamento della guerra da una stanza nascosta sull'isola. Con l'aiuto di Nami e Usop, O-Tama usa le sue abilità per trasformare i Gifters dei Pirati delle Cento Bestie nei suoi servitori.

volume99.jpg

----------------------------------------------------------------------------------------

100. Modalità Re Conquistatore

Robin e Brook liberano Sanji per poi prepararsi ad affrontare Black Maria e i suoi subordinati. Infettato dal virus, Hyogoro sfrutta il temporaneo potenziamento dato da esso per eliminare alcuni nemici; nel frattempo Marco affronta King e Queen, mentre Chopper completa la cura al virus somministrandola a tutti i presenti, per poi lanciarsi contro Queen. Altrove, Kanjuro tenta di uccidere i Foderi Rossi con un clone di Oden, ma Ashura si sacrifica per proteggere i compagni. Questi, nel tentativo di raggiungere Momonosuke, si imbattono in Orochi, neutralizzandolo mentre Raizo si ferma a combattere contro Fukurokujo. Sul tetto, unendo le loro abilità, le cinque supernove riescono a far cadere Big Mom dal palazzo: Kid e Killer si lanciano quindi al suo inseguimento, mentre Law porta via Zoro, rimasto ferito, e Rufy rimane da solo a lottare contro Kaido. All'interno del palazzo O-Tama, Nami e Usop vengono inseguiti da Page One, che però viene sconfitto da Big Mom. I Foderi si dividono per unirsi alla battaglia e salvare Momonosuke da Kanjuro; nel mentre, Yamato lascia il diario di Oden a Momonosuke. Big Mom attacca Ulti usando il suo nuovo Homie, Hera, sostituendo Zeus, per poi essere raggiunta da Kid. Kaido, dopo aver temporaneamente sconfitto Rufy e averlo gettato in mare, si dirige a catturare Momonosuke: Kin'emon e Kikunojo, dopo aver eliminato Kanjuro, si sacrificano per permettere al ragazzo di fuggire. Sanji viene in soccorso di Chopper per combattere Queen. Momonosuke incoraggia l'alleanza a combattere mentre Yamato, giunta sul tetto, si prepara ad affrontare Kaido.

volume100.jpg

-----------------------------------------------------------------------------------------

101. Entrano in scena le stelle

O-Tama riesce a impartire ai Gifters diventati suoi alleati l'ordine di aiutare i samurai contro la ciurma di Kaido; Ulti prova a fermarla ma viene neutralizzata da Nami con l'aiuto di Zeus. Who's Who racconta a Jinbe di essere un ex membro della CP9, arrestato dopo aver fallito nell'impedire a Shanks di rubare il frutto Gomu Gomu anni prima. Gli chiede anche se conosce la leggenda di un dio adorato dagli schiavi, Nika, sostenendo che la storia degli uomini-pesce è una storia di schiavitù ma Jinbe, furioso per queste considerazioni, non gli risponde e lo sconfigge. Intanto Franky batte Sasaki, mentre Robin e Brook eliminano Black Maria e le sue subordinate. Sanji e Zoro iniziano a combattere rispettivamente contro Queen e King: Queen si chiede se Sanji appartenga al popolo dei Lunaria, razza ormai estinta in grado di controllare il fuoco alla quale appartiene anche King, mentre i samurai notano una certa somiglianza tra Zoro e Shimotsuki Ushimaru, samurai discendente diretto di Ryuma fuggito cinquant'anni prima da Wano. Yamato ripensa al suo passato, quando il padre la rinchiuse a causa delle sue idee in una caverna dove conobbe tre samurai che le insegnarono a leggere il diario di Oden, riprendendo poi lo scontro contro Kaido. Momonosuke intanto chiede a Shinobu di renderlo adulto usando i suoi poteri, mentre Rufy viene soccorso dai compagni di Law: trasformatosi in drago, Momonosuke aiuta Rufy a tornare su Onigashima, giungendo in soccorso di Yamato e iniziando a combattere contro l'Imperatore.

volume101.jpg

-------------------------------------------------------------------------------------------

102. Scontro cruciale

Mentre Rufy e Momonosuke combattono Kaido, Inuarashi e Nekomamushi sconfiggono rispettivamente Jack e Perospero. Momonosuke cerca poi di impedire a Onigashima di raggiungere la Capitale dei fiori, mentre le alterazioni genetiche operate dai Vinsmoke su Sanji iniziano a manifestarsi durante il suo combattimento con Queen. Killer sconfigge Hawkins, mentre Orochi ordina a Kanjuro di distruggere l'isola. Nel frattempo, Law e Kid utilizzano il risveglio dei loro Frutti del diavolo contro Big Mom. Sanji, comprendendo che le modifiche genetiche si sono risvegliate grazie alla Raid Suit e temendo di diventare disumano come i fratelli, decide di distruggere la sua tuta piuttosto che usarla contro Queen. Mentre Yamato si prodiga per fermare l'ultima creazione di Kanjuro, un demone infuocato che intende far esplodere il deposito di armi di Kaido, Orochi si trova dinanzi a Komurasaki ignorandone la vera identità. Mentre Sanji elimina Queen sfruttando le abilità dei Vinsmoke che ha risvegliato, Zoro ricorda le parole di Kozaburo, fondatore del suo villaggio natale, e impara a padroneggiare la Enma attraverso l'ambizione del Re conquistatore, sconfiggendo infine King dopo aver scoperto il funzionamento delle sue abilità.

volume102.jpg

-----------------------------------------------------------------------------------------------

103. Guerriero della liberazione

Mentre tutti comandanti e i Tobi Roppo vengono sconfitti, Yamato continua a inseguire il mostro di fuoco e gli agenti del CP0 sconfiggono Zanki e X Drake, mentre Zunisha arriva a Wano. Dopo essere stati sopraffatti da Big Mom, Kid e Law, con il potere risvegliato dei loro frutti, scatenano potenti attacchi contro di lei, riuscendo a ferirla gravemente. Dopo un attacco finale, Kid e Law riescono infine a sconfiggere Big Mom scaraventandola giù dall'isola. Komurasaki rivela la sua vera identità a Orochi, e Izo a costo della sua vita, riesce a sconfiggere Maha del CP0. Nel frattempo, Rufy tenta di sconfiggere Kaido prima che esaurisca le energie. Rufy e Kaido combattono ferocemente, ma mentre preparano i loro attacchi finali, l'agente portavoce del CP0 distrae Rufy, permettendo a Kaido di colpirlo con un colpo devastante. Dopo aver sconfitto Rufy, Kaido attacca l'alleanza chiedendo loro di consegnare Momonosuke. Tuttavia, Zunisha afferma che Joy Boy è tornato, e il corpo di Rufy subisce una trasformazione. Mentre i Cinque Astri rivelano che il frutto Gomu Gomu è in realtà uno zoan mitologico, ovvero l'Hito Hito modello Nika, Rufy chiama il suo risveglio del Frutto del Diavolo "Gear Fifth" e attacca Kaido. Nella sua lotta contro Kaido, Rufy usa la sua forma risvegliata sia per manipolare l'ambiente come la gomma che per cambiare liberamente la forma del suo corpo. Raizo, con l'aiuto di Jinbe, attiva il suo piano per spegnere l'incendio che sta devastando Onigashima.

volume103.jpg

----------------------------------------------------------------------------------------------
url("src/assets/img/cover/)